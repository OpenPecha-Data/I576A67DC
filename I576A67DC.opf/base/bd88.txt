/ / khyab bdag rdo rje 'chang ngur smrig gi bla gos 'chang ba dpal gnas gsar pa chen po 'jam mgon bla ma thams cad mkhyen pa legs pa'i mtshan gyi zhal snga nas kyi rnam par
thar pa ngo mtshar rab 'byams zhes bya ba bzhugs so/ /

rigs dang dkyil 'khor kun gyi khyab bdag dpal ldan bla ma dam pa ngag dbang kun dga' legs pa'i 'byung gnas theg mchog bstan pa'i rgyal mtshan dpal bzang po'i zhabs la phyag
'tshal zhing skyabs su mchi'o/ /ngag dbang mkhyen pa'i chu gter rab yangs kun dga'i gsung rab snying po'i bcud/ /bsod nams ye shes legs pa'i rtser son yon tan rin chen 'byung
gnas che/ /theg mchog bstan pa'i klung rgyun cher 'babs rab snyan grags pa'i rgyal mtshan 'dzin/ /dpal 'byor bzang po'i chu rgyun kun 'dus sngon med chos kyi rgya mtsho
rgyal/ /rab mdzes sku ni mtshan dpes yongs spras ngag dbang lha de ngur smrig 'chang / /sgra snyan gsung ni 'gro kun dga' mdzad legs par bshad pa'i 'byung gnas che/
/rab zab thugs ni theg mchog bstan pa'i nying khu bgrang

yas ting 'dzin mdzod/ /rab 'byams yon tan rgyal mtshan 'dzin mkhas dpal ldan phrin las bzang por 'dud/ /gsung ngag dbang bzhi'i chu rgyun 'bebs sogs 'phags bod paN grub kun
gyi dngos/ /dga' chen khyab bdag 'khor lo sdom sogs legs pa'i 'byung gnas rdzogs sangs rgyas/ /lung rtogs bdag nyid theg mchog bstan sogs zab dang rgya che dam pa'i chos/
/nyes kun las rgyal dge mtshan bsgrengs sogs tshogs mchog dpal ldan bzang pos skyongs/ /gdul bya'i 'dzin mar dbang bzhi'i rgyun 'bebs sku bzhi'i 'bras stsol sa skya pa/
/rdo rje 'chang dngos bsod nams rin chen zhabs dang rje btsun thar rtse mgon/ /bka' drin mnyam med nam mkha'i mtshan dang snyan brgyud mnga' bdag brag rtsa rje/ /blo gsal
ting 'dzin rgya mtsho la sogs gcig nyid tha dad bstan rnams bsngags/ /grangs med bskal par mngon par

byang chub kyang / /lnga bdo'i 'gro la rjes chags mkhyen brtse'i gter/ /dus 'dir ngo mtshar mdzad bzang bcu gnyis kyis/ /rnam grol lam ston shAkya seng ger 'dud/ /gang gi bstan
pa gsal mdzad byams 'jam dbyangs/ /rdo rje snying po dgra bcom nyan thos tshogs/ /rgyan drug mchog gnyis grub chen brgyad cu sogs/ /'phags yul ting 'dzin rgya mtsho
bsngags par 'os/ /gangs ljongs mtha' 'khob mun pa'i smag rum du/ /bstan pa'i nyi mas phan bde'i lam ston pa'i/ /rgyal blon lo paN mkhas grub ji snyed bcas/ /rim par byon
pa rnams la bdag cag dad/ /yongs rdzogs bstan pa'i mnga' bdag sa skya pa'i/ /gdung rabs rin chen phreng dang khyad par du/ /rje btsun gong ma dbang po'i grangs ldan la/ /bka'
drin dran pas grangs med phyag bgyi'o/ /des gsungs mdo sngags bstan pa rin po che/ /yongs su spel mkhas g.yag rong go shAka 'bum/ /ngor rdzong gong dkar zhes grags bstan
'dzin gyi/ /skyes mchog rim par byon rnams spyi bos mchod/ /rdo rje 'chang dngos rje btsun sa skya pa'i/ /snyan brgyud mdzod 'dzin bdag chen rdo rje 'chang / /kun spangs
rje dang tshar chen chos kyi rgyal/ /brgyud par bcas kyi rnam thar bsam bzhin dang / /rgyud sde'i nying khu yang phur bde kye gsang / /dpal ldan dus 'khor gshin rje'i
gshed dmar nag /tshe dpag med sogs lhag pa'i lha tshogs kyis/ /'phral yun thun mong mchog gi dngos grub stsol/ /rgyal ba'i bstan srung gur mgon lcam dral dang / /stobs
'phrog dbang po nor skyong

las mgon lnga/ /beg tse dkar bdud phur srung las gshin sogs/ /srung ma'i dbang pos byang chub bar du skyongs/ /dbang chen rig byed tshogs bdag 'dod pa'i rgyal/ /dgos 'dod char
'bebs rnam sras dzam la'i tshogs/ /nor rgyun dbyu gu mched sogs gter bdag gis/ /phyogs las rnam par rgyal ba'i dge legs stsol/ /de ltar rtsa brgyud bla ma yi dam lha/
/chos srung nor lhar bcas la gus btud nas/ /skyabs gnas kun 'dus drin chen rdo rje 'chang / /gnas gsar 'jam mgon legs pa'i mtshan can gyi/ /rnam thar yon tan rgya mtsho'i
klong yangs las/ /chu thigs tsam zhig dad pas rab blangs te/ /bdag sogs gdul bya'i bsod nams bgo skal du/ /legs par bshad kyi skal bzang dga' bas nyon/ /zhes phyogs bcu
dus gsum gyi bde bar gshegs pa sras dang slob mar bcas pa'i snang brnyan tha dad du bstan kyang / gang thugs ye shes ngo bor ro gcig pa'i yul khyad par can rnams la mchod
par brjod pa dang bshad pa dam bcas nas skal bzang spro ba bskyed pa'i tshigs bcad cung zad tsam gyis sngon bsus te gleng bar bya ba ni/ gang gi sku gsung thugs mi zad
pa rgyan gyi 'khor lo'i gnas las brtsams te ngo mtshar gyi gtam mthong thos kyi legs byas phra mos kyang rgyal ba thams cad kyi ye shes gzigs pa'i rgyun yid la 'jug par mdzad
pa po ni mtshan nyid dang ldan pa'i rdo rje slob dpon nyid yin la/ de lta bu'i yon tan gyi cha shas tsam bsngags pas kyang grangs med pa'i bsod nams dang ye shes kyi
tshogs

'phel bar 'gyur bas na/ rang nyid dam pa'i rjes su 'jug pa'i spobs pa dge ba khyad par can thob pa'i ched dang / rje bla ma gang gi gzhal du med pa'i bka' drin gyi phung po
mngon par dran pas dbang byas/ dad pa dang blo gros can gzhan dag kyang rmad du byung ba'i mdzad phrin gyi rjes su nges par 'jug grang snyam pa'i lhag bsam zla ba tshes
pa lta bus nye bar bskul te/ thos pa don dang ldan pa'i ngo mtshar can gyi gtam mtha' yas pa dag rang blos ji ltar nus pa tsam zhig brjod pa 'dir yang rdo rje slob dpon sogs
dam pa rnams kyi yon tan bsngags dgos pa'i rgyu mtshan dang / rgyu mtshan can gyi dam pa'i rtogs brjod dngos la 'jug pa gnyis kyi sgo nas bsnyad par bya ba las/ dang
po ni/ mdo las/ 'di ltar 'jig rten na rigs thams cad kyi bla mar gyur pa shAkya rnams kyi skyes pa'i rabs bzung zhing chub par byas nas gzhan la'ang rgya cher bsnyad na chos
dang mthun pa'i bsod nams kyi phung po dpag tu med pa 'byung la/ yon tan bsam gyis mi khyab pa 'phel bar byed pa yin no/ /zhes gsungs pa lta bu dang / rgyud las kyang
/ slob dpon yon tan gleng bya yi/ /skyon rnams nam yang ma yin no/ /zhes pa dang / skyon brjod pas ni dngos grub med/ /chu la 'o ma rang zhugs pa/ /de bton nas ni ngang
pas 'thung / /de ltar bla ma'i yon tan gzung / /til dang gseg ma 'dres pa las/ /gseg ma dag la bro med dang / /til gdus nas ni khu byung za/ /de ltar bla ma'i yon tan gzung
/ /ji ltar til mkhan mkhas pa yis/ /til

sogs mar khur 'gyur ba bzhin/ /bla ma'i yon tan gzhur la gzung / /skyar mos mtsho las nya len bzhin/ /bla ma'i yon tan rnam par gzung / /zhes pa dang / sangs rgyas dang byang
chub sems dpa' ganggA'i klung gi bye ma snyed la skal pa ganggA'i klung gi bye ma snyed du bsnyen bkur ba bas ni/ rdo rje slob dpon gyi ba spu'i bu ga gcig la til mar
gyis byugs pas ches khyad par du 'phags so/ /zhes dang / lha sku bye ba stong bsgoms pas/ /bla ma dran pa bsod nams che/ /zhes pa dang / 'phags pa klu sgrub kyi rim pa lnga
pa las/ /mchod pa thams cad spangs nas ni/ /bla ma mchod pa yang dag brtsam/ /de mnyes pas ni kun mkhyen pa'i/ /ye shes mchog ni 'thob par 'gyur/ /zhes bya ba la sogs
pa mdo rgyud bstan bcos mang po nas dus gsum gyi sangs rgyas thams cad kyi yon tan brjod pa bas/ rdo rje slob dpon gyi yon tan gyi cha shas tsam brjod pa bsod nams che bar
gsungs pa yin la/ de'i rgyu mtshan yang / ba tshwa can chu klung gi mdo las/ lnga brgya tha mar gyur pa na/ /nga nyid slob dpon gzugs 'dzin te/ /nga yin snyam du yid byos
la/ /de tshe de la gus pa bskyed/ /ces dang / mkha' 'gro ma rdo rje gur gyi rgyud las/ rdo rje sems dpa' lta bu yi/ /de ltar slob dpon gzugs 'dzin te/ /sems can rjes su
gzung dmigs nas/ /phal pa'i gzugs su gnas pa'o/ /slob dpon ston pa gyur pa ni/ /sangs rgyas rnams kyis phyag mdzad pas/ /bdag cag rnams kyi

pha dang ma/ /'di nyid yid la bsam par bya/ /zhes pa dang / gang phyir ye shes rdo rje ni/ /mnyes pas myur du 'thob par 'gyur/ /de phyir slob dpon drung gshegs te/ /de bzhin
gshegs rnams phyag mdzad do/ /zhes bya ba la sogs pa rgya cher gsungs pa ltar/ thar 'dod rnams la ma nor ba'i lam tshul bzhin du 'doms par mdzad pa'i bshes gnyen dam pa
zab mo'i smin grol gyi bka' drin stsol bar mdzad pa'i mtshan nyid dang ldan pa'i rdo rje slob dpon dag ni ji ltar na mtha' klas pa'i nam mkha'i khyon gyis gzhal ba'i skye
rgu rnams kyi nyer 'tsho'i dbang por gyur pa/ gting dpag dka' ba'i thugs bskyed dang smon lam gyi chu mtsho las legs par 'ongs shing / tshogs gnyis rlabs po che'i dri bzhon
gyis nye bar drangs te/ sgrib gnyis chu ldan gyis dben pa'i chos sku bde ba chen po'i mkha' dbyings su legs par son nas/ gzugs sku rnam gnyis kyi rol rtsed zla nyi'i
dkyil 'khor rmad du byung ba las/ ris med pa'i phrin las kyi 'od zer grangs med pa dus rtag tu 'phro zhing 'phro ba'i ngang tshul can gyi bde bar gshegs pa rnams kyi ye
shes kyi zlos gar las gzhan du med pa'am/ yang na rgyal ba nyid kyang rdo rje slob dpon chen po dag gi rnam par rol ba las ma 'das pa nyid yin la/ de lta bu'i rgyal ba'i
dbang po rnams ni nam yang zab mo chos kyi sku nyid las g.yo ba med bzhin du ji ltar yid bzhin gyi nor bu rin po che dbang gi rgyal po dang / dpag bsam gyi shing ljon pa
las 'dod rgu mtha' dag rtsol med du rang 'byung ba'am/ nor bu chu shel dri ma med pa

tshon sna tshogs pa dang 'phrad na de dang de'i kha dog mdzes pa 'dzin pa ji lta ba bzhin gdul bya rnams kyi khams dang bsam pa dang dbang po'i rim pa dang mthun par sprul
pa'i gzugs kyi rnam rol bgrang bar dka' ba ji snyed pa dag tu ston pa ste/ ji skad du/ mdo las/ rgyal pos 'dul ba la rgyal po/ dge sbyong gis 'dul ba la dge sbyong / bram
zes 'dul ba la bram ze/ dri zas 'dul ba la dri za rgan po'i gzugs su sprul to/ /zhes pa dang / sangs rgyas mnyam sbyor las/ res 'ga' zhi la res 'ga' khro/ /res 'ga' bgegs
chen don mdzad cing / /skye dang ri bo thams cad do/ /zhes dang / rdo rje gur las/ gang du snang nas kyang sems can gyi don mdzad do/ /seng ger snang nas kyang sems can
gyi don mdzad do/ /chang 'tshong ma dang smad 'tshong mar snang nas kyang sems can gyi don mdzad do/ /zhes dang / ye shes thig le las/ la lar he ru ka yi gzugs/ /la lar
rgyud dang bstan bcos ni/ /mdzad dang la la ru ni 'dzin/ /zhes dang / zla gsang thig le las/ nga yang 'dod dang gzugs mchog tu/ /sangs rgyas kun gyi byin gyis brlabs/ /ngas
kyang chos kyi sku mchog tu/ /sangs rgyas thams cad byin gyis brlabs/ /zhes dang / sambu Ti las/ kha cig tu ni byang chub chen po'i lam/ /kha cig tu ni byang chub spyod
rjes 'brang / /kha cig tu ni byang chub mngon byang chub/ /ces dang / brtag gnyis las/ /'chad pa po nga chos kyang nga / /rang gi tshogs ldan nyan pa nga / /

zhes sogs mang du gsungs pa ltar/ zhing khams la lar dkyil 'khor gyi 'khor lo'i snang brnyan dang / la lar mdzad pa bcu gnyis kyi tshul ston pa'i sangs rgyas dang / gzhan yang
byang chub sems dpa' dang / nyan thos dang / rang sangs rgyas dang / mkhas pa'i skye bo dang / grub pa'i gang zag dang / rig pa 'dzin pa'i sa la gnas pa dang / a ba dhU
tI pa dang / bhu su ku pa dang / ku sA li pa dang / 'khor los sgyur ba la sogs pa'i rgyal po dang / blon po dang / bram ze dang / dge sbyong dang / khyim bdag dang / yid
bzhin gyi nor bu dang / gru gzings dang / zam pa dang / sman dang / zas dang / gos dang / ri bo dang / bya dang ri dwags la sogs pa/ mdor na snod bcud kyi rnam pa thams
cad pa 'dod rgur sgyur ba'i gzugs kyi rnam rol du mas 'gro ba rnams la rang rang gi skal ba dang 'tshams pa'i spyod pa dang / gtam la sogs pas mtshams sbyar te/ mthar gdon
mi za bar zung 'jug rdo rje 'dzin pa chen po'i sar dkri bar mdzad pa kho na las mi 'da' ba nyid yin pa ni/ bdag nyid chen pos/ sangs rgyas rdzun pas brid nas ni/ /bden
pa nyid la sbyor bar mdzad/ /des na bdag cag sangs rgyas la/ /gus pa'i rgyu mtshan de ltar yin/ /zhes pas so/ /de ltar mchog gi rdo rje slob dpon dag gi yon tan brjod tsam
nyid las gzhal bar dka' ba'i bsod nams kyi tshogs 'thob par 'gyur ba de'i phyir na 'dren mchog bla ma kun gyi ngo bo/ /grub stsol yi dam kun gyi 'dus sku/ skyabs gnas
dkon mchog gsum gyi

rtsa ba/ chos srung nor lha thams cad kyi mnga' bdag /mkhyen brtse nus pa'i gter chen/ chos kyi rje/ chos kyi rgyal po/ /chos kyi dbang phyug /chos dam pa'i 'byor pa zad mi
shes pa thams cad kyis phun sum tshogs shing 'khor ba dang mya ngan las 'das pa'i dpal dam par gyur pa/ sku phreng thams cad du mkhas shing grub pa'i ngang tshul bzhes pa
sha stag tu byon pas skyes pa rabs kyis che zhing / gangs can chos kyi rgyal po'i dbon rigs su 'khrungs pas che btsun gdung gis mthol/ gzhon nu nyid nas 'khor ba'i phun
tshogs mtha' dag bzhi mdo'i rtswa bzhin bor nas 'o skol gyi rnam 'dren nyi ma'i gnyen gyi rjes su pheb ste nges par 'byung ba tshul khrims kyi sdom pa bla na med pas thugs
rgyud kyi bum bzang yongs su gtams shing / nyis brgya lnga bcu char gtogs dang bcas pa'i nyes ltung gi 'dam las yongs su grol ba'i sdom brtson sbrang rtsi'i rgyal mtshan
'dzin pa kun gyi gtso bo/ /bla na med pa'i thugs bskyed bzang po'i cha shas yongs su rdzogs shing / gzhan phan thugs bskyed kyi 'od dkar phyogs brgyar 'phro bas mkha'
mnyam 'gro ba'i bde skyid kyi kunda ci'ang rgyas par mdzad pas byang sems rgyal ba'i myu gu kun gyi gtsug rgyan/ brgyud ldan dam pa'i man ngag gi nyi 'od lan brgyar gsal
bas snyan brgyud zab mo'i dri bsung mngar pos skal bzang raHyig gnyis pa'i tshogs rnams nyams rtogs kyi sbrang rtsis myos te 'khor ba mtha' can du mdzad pas grub pa'i dbang
phyug kun gyi bla na zhabs sor bkra shis kyi 'khor lo ngal bso ba'i khyab bdag rdo rje 'dzin pa chen po/ /phyi nang gzhan

gsum gyi rnam bzhag la gzhan dring mi 'jog pa'i rnam 'byed blo gros kyi lus stobs rgyas shing / lung dang rigs pa'i mche sder rnon pos lta ngan gyi ri dwags mtha' dag skrag
par mdzad la/ zab gsang rdo rje gsum gyi rnal 'byor las 'khrungs pa'i nyams rtogs kyi ral pas mngon par brjid cing / dbang rgyud man ngag gi gad rgyang phyogs brgyar sgrogs
pa'i dus zhabs pa smra ba'i seng ge chen po/ /rgyal ba'i bka' 'gyur ro cog gi bklag lung rnam par dag pa'i nor bu rin po che rnam dpyod brtson pa'i gru chen gyis legs
par drangs te thar 'dod rgyal mtshan gyi rtse mor bkod pa'i grub gnyis 'dod rgu'i dpal yon stsol bar mdzad pas bstan pa'i gsal byed khyab bdag bka' 'gyur ba chen po/ /phyi
gso dpyad kyi gzhung lugs la mkhas pas mi 'jigs pa srog gi sbyin pa gtan pa med par stsol zhing / nang rig pa ye shes lnga'i rtsi sman gyi sbyor bas dug lnga phung po
dang bcas pa cig car du gso bar mdzad pas sman bla rigs lnga'i ngo bor ston par mdzad pa'i gdams ngag gi nges pas skal ldan gdul bya'i tshogs rnams skyong ba'i 'tsho mdzad
sman pa'i bla ma/ sgra dang / snyan ngag dang / mngon brjod dang / sdeb sbyor dang / rtsis dkar nag dang / bzo'i rig byed la sogs pa shes bya rig pa'i gnas mtha' dag gi
tshig don 'khrul pa med par thugs su chud pas rtsod dus gnas lnga mkhyen pa'i paNDi ta chen po/ /nges pa'i don du rab 'byams rgyal ba zhi khro'i dkyil 'khor ma lus pa spro
zhing bsdu ba'i byed po khyab bdag rdo rje 'chang dbang nyid ngur smrig gi brtul zhugs 'dzin pa/ mtshan brjod

par dka' yang / don gyi slad du mtshan nas smos na/ rigs dang dkyil 'khor rgya mtsho'i khyab bdag rdo rje 'chang ngag dbang kun dga' legs pa'i 'byung gnas theg mchog bstan
pa'i rgyal mtshan dpal bzang po zhes snyan pa'i dri bzhon khor yug ri bo'i khongs su'ang rgyu zhing / nam mkha'i mtha' yang gzhal ba lta bur gyur pa gang gi ngo mtshar ba'i
rtogs pa'i cha shas tsam yang brjod par rigs pa nyid las/ mi rigs pa'i klan ka'i go skabs cung zad kyang med do/ /de lta na'ang dam pa 'di nyid ni rigs thams cad kyi bdag
po/ dkyil 'khor thams cad kyi gtso bo/ drug pa rdo rje sems dpa' nyid dang dbyer mie phyed par bzhugs pas/ gang gi rnam par thar pa mtha' dag ni rab 'byams zhing gi rdul
snyed kyi grangs dang mnyam pa'i bde bar gshegs pa sras dang bcas pa rnams kyis bskal pa ganggA'i klung gi bye ma snyed kyi bar du brjod kyang rdzogs par mi 'gyur na/
bdag lta bu byis pa blo gros gzhon nur gyur pa'i so so skye bo dag gis lta ga la zhig /'on kyang ma la ya'i rlung gi cha shas tsam reg pas kyang skye rgu'i tsha gdung sel
ba ltar/ rje btsun 'di'i phul du byung ba'i mdzad pa dag gi cha shas tsam bsnyad pas kyang dad pa can dag gi sems kyi gdung ba sel bar 'gyur bar ma zad/ bla med ye shes
mchog gi go 'phang rdul bral rnam kun mchog gi rang bzhin de'ang mngon du byed pa'i dngos rgyu bla na med pa dang / 'di phyi'i bde 'bras cig car 'bad med du stsol ba ni
gdon mi za ba nyid kyi phyir na/ sngon gyi tshe bstan 'gro'i legs byas kyi me long

gtsang mar mkhas grub mang po'i sku'i snang brnyan ji ltar shar ba'i tshul dang / dus 'dir gangs ri'i ljongs su gdul byar gyur pa'i gang zag rnams la ji ltar snang ba dag las
brtsams te cung zad tsam gleng bar bya ba'ang don chen po dang ldan par shes par bya'o/ /gnyis pa rgyu mtshan can gyi dam pa'i rtogs brjod dngos la 'jug pa la don gsum
ste/ sku phreng snga ma'i khungs dang sbyar te rigs khyad par can du ji ltar 'khrungs pa'i tshul/ sku'i snang ba 'di nyid kyi sgo nas bstan pa rin po che 'dzin skyong spel
gsum ji ltar mdzad pa'i tshul/ mthar gzugs sku chos dbyings su bsdu ba'i tshul bstan cing / dgongs rdzogs kyi rim pa dang phrin las kyi rgyun ji ltar spel ba'i tshul lo/
/dang po ni/ chos bcu pa'i mdo las/ du ba las ni mer shes dang / /chu skyar las ni chur dpog ltar/ /byang chub sems dpa' blo ldan gyi/ /rigs ni mtshan ma dag las shes/
/zhes dang / 'jam mgon sa skya paNDi tas/ /du bas me bzhin rnam thar las/ /nang gi yon tan legs brtags te/ /zhes gsungs pa ltar/ mkhyen brtse nus gsum mdzad pa phrin las
'di lta bu la/ dpag na rtsa gsum rgyal ba rgya mtsho'i zhal gzigs lung bstan mdzad pas thugs dam gyi nyams rtogs gong du 'phel bas rtogs pa'i myu gu 'khrungs tshul sogs
bsam gyis mi khyab pa zhig byung ba gor ma chag mod/ skyabs mgon dam pa 'di nyid ni jo bo bka' gdams pa yab sras kyi rnam par thar pa kho nar lhur bzhes te yongs su sba bar
mdzad pas 'bri ba'i rngo ma thogs shing / 'on kyang

gsol 'debs zhal gsung ma las ji ltar byung ba ltar 'khrungs rabs kyi phreng ba mdor bsdus te brjod pa ni/ gang gi zhal slob spor nas sde pa ngag dbang bstan 'dzin phun tshogs
kyis zhus ngor stsal ba'i 'khrungs rabs gsol 'debs zhal gsung ma las/ phyogs bcu dus gsum rgyal ba sras bcas kyi/ /mkhyen brtse nus kun gcig gyur ngaXg dbaXng lha/ /'gro
kunaX dgaX' mdzad ngur smrig gar sgyur ba/ /phrin las lhunaX 'aXgrub rdo rje 'chang la 'dud/ /mgon po mchog gi gsang gsum dbyer med pa'i/ /thugs rje'i chu gter las thon
snang ba'i mdzod/ /rigs brgya'i khyab bdag dpal ldan rdo rje sems/ /rgyal sras bstan pa'i nyi mar gsol ba 'debs/ /rgyal ba'i gsung ngagaX mdo rgyud ma lus pa'i/ /snying
po dbaXng bzhis smin byed bdud rtsi kunaX/ /'gro la dgaX' ston leXgs par stsol mdzad pa'i/ /nges 'aXbyung 'khor ba'i skyabs gnas mchog la 'dud/ /rnal 'byor dbang phyug dpal
ldan birWa pa/ /stha wi ra dang gnas brtan rig sngags 'dzin/ /dharma pA la yo ga'i srol 'byed mchog /grub dbang sprin 'dzin rnams la gsol ba 'debs/ /khyung po rnal 'byor
mkhas dang grub pa'i gtso/ /kha che'i paN chen shAkya shrI'i zhabs/ /sangs rgyas ston pa mtshungs med grub pa'i dbang / /chos sku 'od zer rnams la gsol ba 'debs/ /thams
cad ga ya dha ra mkhyen pa bu ston rin chen grub/ /seng ge rgyal mtshan grub mchog yar klung pa/ /shangs chos mnga' bdag bsod nams bzang po dang / /rnal 'byor dbang mo
rnams la gsol

ba 'debs/ /mkhas dang grub pa'i dbang phyug tshar pa rje/ /blo gsal rgya mtsho grags pa'i rgyal mtshan can/ /dpal 'byor bzang po rdo rje 'chang chen po'i/ /rnam thar dran zhing
snying nas gsol ba 'debs/ /'khrul med ngo mtshar bcu gsum bstan 'gro'i dpal/ /slar yang bsam bzhin mchog gi sprul pa'i sku/ /'gro ba'i mgon po khyab bdag bka' 'gyur
ba/ /bsod nams mchog ldan zhabs la gsol ba 'debs/ /gzhan yang byin brlabs sprul pa'i rnam rol can/ /'phags pa'i dge bsnyen dharma tA la'i zhabs/ /mkha' 'gros rjes bzung rdo
rje dril bu pa/ /paN chen gang spel rnams la gsol ba 'debs/ /kun mkhyen gnyis pa chos kyi grags pa dang / /slob dpon chen po'i thugs sras nam mkha'i snying / /byang chub
sems dpa' jo bo a ti sha/ /bstan 'gro'i dpal mgon rnams la gsol ba 'debs/ /rgyal sras sems dpa'i rnam sprul mtha' yas pa'i/ /gsang ba gsum gyi byin rlabs dbyer med pa/
/ngag dbang kun dga' legs pa'i 'byung gnas mtshan/ /khyab bdag bla ma mchog la gsol ba 'debs/ /zhes gsungs pa ltar 'chad pa la/ 'jam pa'i dbyangs mkhyen brtse'i dbang phyug
gis mdzad pa'i tshar chen gsol 'debs bkra shis mtshan bzang mar/ mgon khyod gdod ma'i dbyings su sangs rgyas kyang / /sna tshogs gdul bya'i khams dang bsam pa bzhin/
/ngo mtshar skye ba'i zlos gar bcu gsum gyis/ /phan bde'i dga' ston spel la gsol ba 'debs/ /zhes dang / 'dar pa rin chen dpal bzang gis mdzad pa'i tshar

chen 'khrungs rabs gsol 'debs las/ mgon khyod 'og min chen po'i zhing khams su/ /sku gsum yan lag bdun ldan mngon gyur kyang / /zhing 'dir skal bzang 'gro rnams bsgral ba'i
slad/ /bgrang yas rnam sprul bstan la gsol ba 'debs/ /zhes dang / rje 'di'i sku bstod nged rang gis brtsams pa las/ 'og min zhing na sku lnga lhun grub/ /'phags pa'i yul
na zas gtsang sras po/ /gangs ljongs gnas gsar chos rjer gyur la/ /gsol ba 'debs so byin gyis rlobs shig /ces smos nas/ zas gtsang sras zhes pa'i mtshan du 'di ni kho bo
cag rang lo nyer gcig lon skabs kI la ya'i bsnyen sgrub kyi tshe dbo zla'i tshes dgu'i tho rengs rmi lam gyi snang ba las nges shes yang dag par rnyed do/ /zhes bkod pa
ni/ spyir so skye'i rmi ltas la tshad 'dzin ci la yod kyang / 'di skabs kyi snang ba 'di ni bla ma yi dam gyi byin rlabs dang / rang gi dad mos kyi dbang gis shar ba 'dra'ang
re zhig de skor gyi lo rgyus zhib par 'dri ma nus pas don gnyer can yod na kho bos gsang gtam logs su 'dri ba der gzigs shig /rgyu mtshan de nyid kyi phyir/ bdag cag
gi ston pa mnyam med shAkya'i rgyal po dang skyabs mgon dam pa 'di nyid dbyer med du bzhugs pas/ de'i dbang du btang na rang cag rnams kyi ston pa 'di nyid ni/ dang por
byang chub mchog tu thugs bskyed/ bar du bskal pa grangs med gsum du tshogs bsags/ mthar mngon par rdzogs par sangs rgyas te bla med ye shes mchog gi go 'phang mngon du mdzad
pa yin la/ 'di la'ang theg pa che chung

gi bzhed tshul mi 'dra ba yod kyang / 'dir theg chen gyi dgongs pa bla med 'khrul zad rje btsun gong ma rnams kyi bzhed pa ltar bshad na/ tshul dang po gsum mdzes par byed
pa'i rgyan las/ skyon med bla ma rnams kyi bzhed srol ni/ /grangs med bskal pa'i sngon du rdzogs sangs rgyas/ /zhes bskal pa dpag tu med pa'i sngon rol du 'og min stug po
bkod pa'am/ rgya mtsho zhes bya bar sangs rgyas dbang po'i tog tu mngon par rdzogs par sangs rgyas nas/ slar 'dzam bu'i gling 'dir sangs rgya ba'i tshul tsam zhig bstan
pa yin te/ slob dpon ngag gi dbang phyug grags pas/ dpal ldan stug po bkod pa nyid du don dam thugs chud cing / /dga' ldan skye bo'i don mdzad phyir ni dam pa tog dkar gyur/
/de nas 'dir ni 'gro ba'i don mdzad shAkya'i tog gyur gang / /'chi bdag las rgyal sgyu ma kun ston de ni rgyal gyur cig /ces gsungs pas so/ /de lta bu'i sangs rgyas de'ang
don dam par mkha' khyab chos kyi sku las g.yo ba med bzhin du longs spyod rdzogs pa dang / sprul pa'i sku ste/ sku gsum mam/ de'i khar kun khyab ngo bo nyid sku dang
shin tu rnam par dag pa ngo bo nyid kyi sku/ zhes sku lnga'i rang bzhin can du bzhugs shing / de'i nang tshan sprul pa'i sku'i skabs su/ rje btsun byams pas mngon rtogs
rgyan las/ gang gi srid pa ji srid bar/ /'gro la phan pa sna tshogs dag /mnyam du mdzad pa'i sku de ni/ /thub pa'i sprul sku rgyun mi 'chad/ /ces gsungs pa ltar/ byang sems
dang mkhas grub sogs du ma'i tshul bzung bar mdzad pas na/ de las 'khrungs

rabs kyi phreng ba rim par byon pa ni/ de'ang 'og tu zhing khams brje kha ma'i mnal ltas la dpag na/ 'khrungs rabs gsol 'debs 'di'i dngos bstan tshig zin la med rung / /mkha'
khyab skye rgu spyi dang / bye brag gangs can lha gcig spyan ras gzigs dbang sogs mtshan gyi rnam grangs du ma dang ldan pa'i thugs rje'i gter chen de nyid las gud na
ma mchis shing / 'khrungs rabs kyi dngos bstan ngo mtshar sku phreng bcu gsum la/ dang po rnal 'byor dbang phyug birWa pa ni rgya gar sman gyi dbang po'i grong khyer du rgyal
po gser gyi 'khor lo'i sras dngul gyi 'khor lo rab tu byung ba'i mtshan dpal ldan chos skyong / ye shes mkha' 'gros dngos su rjes su bzung nas grub pa brnyes te/ rang
nyid ngan par zhal gyis bzhes pa'i mtshan birWa par grags ste/ 'dzam gling mkhas grub kun gyi nang na 'gran zla dang bral ba deng sang yang swa ba nA tha na rdo sku'i tshul
du bzhugs pa de nyid dang / gnyis pa stha wi ra ni/ o Di ya na'i gnas su sku 'khrungs shing / rdo rje btsun mos rjes su bzungs la/ gnas lnga mkhyen pa'i paNDi ta/ rdo
rje gdan gyi mkhan po mdzad cing / brtul zhugs kyi spyod pa mthar phyin pa de nyid dang / gsum pa dharma pA la ni/ rgya gar shar phyogs su sku 'khrungs pa lnga rigs mthar
phyin zhing / rlung sems dbang du 'dus pas sku tshe la mnga' brnyes pa lo chen rin chen bzang po'i dbu bla de nyid dang / bzhi pa ga ya dha ra ni/ bhangga la'i rgyal po
tsaNDa rU'u pa akSha'i yig mkhan gyi rigs yin pas ka phasthar grags shing / mtshan dngos ga ya dha ra ste sprin 'dzin nam sprin

gyi shugs can du grags pa/ birWa pa'i slob brgyud a ba dhU tI pa sogs kyis rjes su bzung zhing mkhas grub kyi sa la bzhugs pas 'brog mi lo tsA ba'i bla ma mdzad de/ ljongs
'dir gsung ngag rin po che thog mar spel ba de dang / lnga pa mkhas grub khyung po ni/ snye mo ra mangs su rigs khyung po las sku 'khrungs te/ bon dang gsang sngags gsar
rnying sogs gzhung lugs mang po la sbyangs pa mthar phyin/ bla ma brgya dang lnga bcu bsten/ khyad par ye shes mkha' 'gro ni gu dang / su kha siddhi las yang dag pa'i gdams
ngag khyad par can bzhes te mkhas grub kyi mdzad pa mthar phyin pa de dang / drug pa paN chen bsod snyoms pa ni/ kha che khri brtan du sku 'khrungs pa'i mtshan shAkya
shrI bha dra ste/ ma byon sangs rgyas gsum pa rab gsal gyi rnam sprul du grags shing / rje btsun sgrol mas rjes su bzung zhing 'dul ba'i bstan pa la shin tu bka' drin che
ba sa skya paNDi ta'i dbu bla de nyid dang / bdun pa sangs rgyas ston pa ni/ dbus kyi sa chab bsil ma zhes bya bar bon gyi rigs las 'khrungs shing / sangs rgyas kyi bstan
par rab tu byung ba'i mtshan brtson 'grus seng ge zhes theg pa che chung gi zab chos du ma dang / khyad par shangs chos kyi bdag por brgyud pa rin chen sna bdun gyi tha
ma de nyid dang / brgyad pa kun mkhyen chos sku 'od zer ni/ myang stod gser sdings su 'khrungs shing mdo rgyud bstan bcos la mkhas par gyur pas kun mkhyen du grags shing
/ mtshan dngos chos kyi 'od zer la/ thugs rab shin tu che bas 'phags pa rin po ches chos sku 'od zer du gsol ba/ hor dmag byung

ba'i tshe mang po'i srog skyob pa sogs 'gro ba'i dpal mgon du gyur pa de nyid dang / dgu pa kun mkhyen bu ston rin po che ni/ shab smad sgom gnas su rnying ma'i brgyud 'dzin
zhig gi gdung du 'khrungs shing mdo sngags rig gnas dang bcas pa dang / khyad par dus phyis yo ga'i bstan pa la shin tu sku drin che ba de nyid dang / bcu pa yar klung
pa seng ge rgyal mtshan ni/ ldong gi rigs las 'khrungs shing / mkhas grub kyi go sar bzhugs te/ rje btsun sa skya pa'i bstan pa rin po che'i mnga' bdag tu gyur pa de nyid
dang / bcu gcig pa pha rgod bsod nams bzang po ni/ gzhon nu nas dam pa'i rigs sad cing / man ngag rgya mtsho'i mnga' bdag shangs chos bstan pa'i srog shing / rje btsun rdo
ring pa'i dbu blar gyur pa de nyid dang / bcu gnyis pa rnal 'byor dbang mo ni/ tshar chen rin po che'i sku zhang gi rigs su bltams shing / mkhyen pa'i yon tan rgya che
ba dang / rab tu byung ma'i brtul zhugs la shin tu brtson zhing / rlung sems dbang du 'dus pa de nyid dang / bcu gsum pa tshar chen chos kyi rgyal po ni/ yongs grags kyi
mkhas grub 'gran zla dang bral zhing / rang lugs rje btsun gong ma'i bstan pa'i srog shing de nyid de/ sku phreng bcu gsum po de dag gi 'khrungs rabs 'khrul med so so'i
mnal ltas sogs las nges pa rnyed pa'i lo rgyus dang / rnam thar mdor bsdus re ni gong sa rdo rje 'chang lnga pa chen pos mdzad pa'i tshar chen rin po che'i rtogs brjod du'ang
gsal zhing / zhib par ni so so'i rnam thar las rtogs par bya'o/ /der ma zad 'khrungs rabs zhal gsungs ma'i tshig zin ltar/ 'phags pa'i

dge bsnyen dharma tAr yang zhal gyis bzhes te/ rje nyid kyi gsung las/ skabs shig rmi ltas su gnas bcu'i thang sku shin tu ngo mtshar ba zhig 'dug par/ de'i gras dge bsnyen
dharma tA lar zhen chen pos bltas shing / 'di'i mdun gyi nam mkhar snang ba mtha' yas zhig kyang yod snyam pa de ma mthong yang / don la dge bsnyen des kho bo byin gyis
brlabs pa zhig yin 'dra gsungs shing zhal gyi bzhes pa ltar/ dharma tA la 'di ni dge bsnyen gyi cha lugs bzung ba'i byang chub sems dpa' chen po zhig yin par bshad cing /
rgya nag thang gi rgyal pos gnas brtan bcu drug spyan drangs te bsnyen bkur mdzad pa'i tshe/ gnas brtan rnams nyin re bzhin ha la shan gyi ri la 'byon pa na/ dha rma tAs
phyags dar mdzad dus gcan gzan ma rungs pas 'tshe ba las zhabs pus g.yas nas stag sprul te ded/ sangs rgyas snang ba mtha' yas mdun gyi nam mkha'i sprin gseb tu bzhugs nas
byin gyis rlob par grags/ yang slob dpon rdo rje dril bu par zhal gyis bzhes pa ni/ kho bo dbus la phyi ma phyin skabs bkra shis chos sder gsung 'phros su/ skabs shig
rmi lam du grub chen dril bu pa'i rnam thar thang ka zhig gi khrod la 'gro ba snyam byed cing / grub chen de sdig chen rgyal po la thugs khros te/ rwa shor brdabs pas sa
gas nas chu thon te rgyal po 'khor bcas 'jig par nye ba na spyan ras gzigs la gsol ba thob cig gsungs pas/ chu dbus su 'phags pa rang byon de 'di'i thad na yod snyam bltas
pas/ spyan ras gzigs kyi sku zhig kyang mthong zhes gsungs pa dang / yang gsungs las/ 'khor

lo bde mchog 'di la bag chags chen po zhig yod par 'dug /'di'i bsgom bzlas g.yel na yang yang bskul ba'i nyams byed kyin 'dug gsungs pa dang / 'dar grong mkhan chen ngag dbang
shes rab sku drung na bzhugs skabs/ gsungs las/ bde mchog gi bsgom bzlas 'di la yang yang bskul ba zhig gda' ste/ kha sang nas kyang khams phrug zhig gis rgya mthongs
kha 'dir bde mchog gi rtsa sngags dag gsal 'don pa zhig byung gsungs pa sogs grub pa'i slob dpon chen po rdo rje dril bu par yang sku skye bzhes te/ de'ang slob dpon 'di
ni rgya gar shar phyogs bha randrar rgyal rigs su 'khrungs shing / rab tu byung ba'i mtshan blo gros snying po zhes yongs rdzogs kyi paNDi ta chen por gyur te/ mu stegs
kyi rtsod pa las rgyal bas dgra las rnam rgyal du'ang grags shing / dha ri ka pas rjes su bzung nas 'khor lo sdom pa'i dbang dang gdams ngag gsan te bhangga la'i nags khrod
du sgrub pa mdzad pa'i tshe nam mkha' nas o rgyan du phag rdzi mos rjes su 'dzin par lung bstan gyi sgra byung bas der byon te/ phag rdzi mo dang mjal ba'i tshe ye shes
mkha' 'gro ma'i sku dngos su bstan te/ 'khor lo sdom pa'i dbang dang gdams pa gnang nas/ o Di bi sha'i bas mtha' zhig gi nags khrod du sgrub pa mdzad pas bskyed rim mthar
phyin/ rdzogs rim rim lnga'i las rgyar slebs pa na/ yul de'i rgyal po nags khrod du ri dwags kyi rngon par byung tshe phyag dang zhes ma mdzad pas rgyal po khros nas/
chang 'tshong ma'i bu mo padma can zhig yod pa de dma' dbab tu btang bar/ las rgya mdzad nas rgyal pos bu mo la dge slong khrig shog byas

te/ grong gseb tu chang bum bsgrigs nas slob dpon byon pa'i tshe sprul pa'i sras dang sras mo g.yas g.yon du rgyug cing / jo mos chang bum bteg ste rwa bshor du blugs pa gsol
zhing byon pa na/ rgyal pos spyan drangs tshe mi 'ong / chang 'tshong ma'i bu mos bos na 'ong ba zhes thams cad kyis khrel btab pas rwa bshor brdabs pas rim bdun sa 'og
nas chu byung ste/ slob dpon nyid he ru kar byas/ jo mo phag mo/ sras rdo rje dang / sras mo dril bur bsgyur nas nam mkhar gshegs pa na/ kun gyis bzod par gsol bas thugs
rje chen po la gsol ba thob gsungs pa dang / de bzhin byas pas/ chu'i dbus nas thugs rje chen po'i sku rang byung zhig byon te/ de la chus bskor ba lan bdun byas nas chu
sa 'og tu thim/ yul phyogs de thams cad rdo rje theg pa la bkod do/ /yang paN chen gang ba spel du zhal gyis bzhes pa'ang / chu sprel lor 'dar grong chen du mkha' spyod
ma'i khrid sogs chos 'khor bskor tshe/ nyin gcig zhal slob kyi gras rdzong ri rab 'byams pa/ lha rtse chos sde'i dbu byed blo bzang 'gyur med/ sa dmar chos mdzad skal bzang
phun tshogs gsum la gsol ja dang gung tshigs gsol ras stsol skabs/ dbu byed des sku zhabs kyi rnam thar sku phreng gsol 'debs dang bcas pa zhig ljags rtsom zhus pas/
gsol 'debs 'ong min gyi lan ci'ang mi gsung bar/ rgya gar du mdzod la 'grel bshad mdzad pa'i slob dpon gang ba spel de yin pa gsal por 'dug gsungs nas/ rdzong ri rab 'byams
pa la spyan cher gzigs te/ ri bo che'i mkhan chen de la mkha' 'gro'i gsang lung mang po

pheb pa de na/ nga khyung po rnal 'byor yin gsung 'dug /des na tshar chen rin po che'ang de kha yin gsung zhing / de'i 'phros las/ lha sa'i nub ma gir bong bur skyes nas ngal
dub thang chad kyis nyal te mig btsums nas yod 'phror/ shar phyogs su bltas pas rkyang thang sgong skya chur re 'dug pa mthong bas sems skyo nas mchi ma brul byung ba
zhig gsal por 'dug gsungs pa dang / yang skabs shig kho bo la sa skyar bka' chos gnang skabs/ gsung las/ paN chen gang ba spel du skyes pa 'dra ste/ skabs shig rmi lam du
bkra shis chos sde'i sde yangs na khri chen po zhig gi steng du gang ba spel 'dren chas dang bcas par bzhugs nas mdzod kyi bshad pa mdzad cing 'dug pa la/ mngon pa'i bshad
pa de legs min ji 'dra 'ong snyam nged rang gis thog kha nas bltas pas/ rlung po zhig gis paN chen gyi sku pang de ling nger byas song ba na/ ngo tsha nyams byed pa zhig
byung gsung ba/ 'di dag la dpag na gang ba spel dang tshar chen gnyis char du zhal gyis bzhes shing / mnal lam du byung bar ma zad/ mngon par mdzod gyi phyag dpe 'bral
med lta bur mdzad cing / de'i tshig don la mkhyen rab phul du byung bas na/ de'ang slob dpon dbyig gnyen gyi dngos slob mngon pa rang las mkhas pa blo gros brtan pa'i slob
ma mngon par la shin tu mkhas shing mdzod la 'grel bshad mdzad pa'i paN chen gang ba spel de nyid dang / dpal ldan chos grags kyi rnam sprul yin pa ni/ grub dbang thang
stong rgyal po'i dbon brgyud ri bo che'i mkhan rin po che blo bzang stobs

ldan dpal 'byor gyi dag snang lung bstan du/ sngon gyi dpal ldan chos grags de/ /mkhas grub mang po rim brgyud de/ /da lta kun dga'i mtshan can 'dir/ /tshad ma'i bag chags
mang du sad/ /sbyong mi dgos pa'i blo tshogs rgyas/ /shes bya rig pa'i gnas lnga la/ /blo stobs shes rab dpa' rtsal rgyas/ /zhes gsungs pa ltar/ slob dpon 'di ni rgya gar
lho phyogs rgyal dbang gtsug gi nor bu zhes par mu stegs kyi bram ze'i rigs su 'khrungs te/ chung ngu nas sgra mkhas par mkhyen/ zhang pos rab byung gi chas ma ster ba la
khros nas mu stegs pham par bya'o snyam ste nang pa'i bstan pa la rab tu byung nas/ dbang phyug sde las tshad ma kun btus tshar gsum gsan pa'i gnyis pa la slob dpon las
kyang mkhas par gyur pas/ slob dpon gyis/ khyod kyis nga'i grub mtha' nor ba phyogs sngar bzung la kun btus kyi 'grel pa rtsoms gsungs/ chos grags kyis kyang grangs can
grub mtha'i gsang tshig shes ched/ zhang po'i chung ma'i g.yog byas te/ de'i ngag bzhin nyan nas gnad rnams dris pas mkhyen pa dang / mkhas pa yod na rtsod par byed do zhes
bsgrags pas phar cher bros/ rtsod pa byas pa rnams rig pas tshar bcad de chos kyi lam la bkod/ rgyal po me tog rgyas pas mkhas pa su yod dris pa na/ mkhas pa yod tshul
gyi tshigs bcad mthar/ phyogs las rnam par rgyal ba nga min su/ /zhes gsungs pas dad de sbyin bdag byas nas sde bdun dang rnam 'grel gyi le'u dang po'i 'grel pa mdzad nas
mkhas pa'i gral

'grims pas phal cher gyis ma shes/ shes pa rnams kyis phrag dog byas te/ khyi mjug la btags pa dang / rten 'brel 'dis nga'i bstan bcos dar bar 'gyur ro zhes gsungs nas mnyes
so/ /rgyu mtshan de'i phyir bu ston gyi rnam thar sgra tshad pas mdzad pa las/ 'dzam bu'i gling 'di'i lho phyogs kyi rgyud phal che bar mkhas pa paNDi ta'i skye ba brgyud
mar bzhes nas/ phyi rol mu stegs kyi rgol ba thams cad rmeg med par bcom/ nang pa sangs rgyas pa'i bstan pa nam langs pa la nyi ma shar ba ltar mdzad nas bstan pa'i rtsa
lag chen por gyur/ ces gsungs pa ltar dang / yang nam mkha'i snying po'i sprul pa yin pa ni/ ratna'i spyi lung las/ nam mkha'i snying po'i smon lam sprul pa'i sku: /kun
dga'i ming can gtsang gi phyogs su 'byung : /zhes dang / chos mdzad ma a snying dpal mos zhus ngor stsal ba'i rje nyid kyi gsol 'debs zhal gsung ma las/ rgyal ba kun dngos
padmas rjes bzung zhing / /brtse chen chos kyi dga' ston 'gyed mkhas pa/ /legs pa'i blo gros rgyal sras rdo rje 'dzin/ /grub gnyis phan bde'i 'byung gnas zhabs la 'dud/
/ces dang / dag snang du grub dbang thang stong rgyal pos stsal pa'i zhabs brtan gsol 'debs las/ rigs brgya'i khyab bdag padma kA ra yis/ /tshe rabs du mar rjes bzung
'chi med kyi/ /rigs su bstan 'gro'i dpal du legs 'khrungs pa'i/ /'gro ba'i re gnas lo brgyar 'tsho bar shog /ces gsungs pa ltar/ dge slong nam mkha'i snying

po ni/ chos skyong ba'i rgyal po khri srong lde'u btsan gyi dbu'i bla mchod mkhan po bo dhi sa twa las so thar gyi sdom pa thob pa dge slong nam mkha'i snying po la sogs pa
mi lnga byung ba gser phye bre re dang bcas rgya gar du gsang sngags rdo rje theg pa'i chos 'tshol du mngags par mdzad pa bzhin pheb ste/ grub thob su yod dris pas/ ro langs
bde ba dang hU~M kA ra bzhugs zer ba bzhin/ thog mar ro langs bde ba'i drung du byon pas des bod 'dul ba'i dus la ma babs/ rgyal po ku ku rA dzar chos zhus gsungs/ de
nas rim bzhin gser brag bya skyibs tshal na hU~M kA ra bzhugs pa de rtse rgod nag po zhes bya ba zhig gis bstan te sku mdun du thal gyis byon pas/ thugs khros nas bod kyi
sdug 'dre sleb byung hU~M hU~M gsung zhing shangs nas me stag tsha tsha 'phros pas dge slong mi lnga dran med du brgyal/ nam mkha'i snying po thog mar thugs dran gsos
te/ bdag rnams 'dre min/ bod rgyal pos chos 'tshol du btang ba lags pas/ tshe 'di nyid la rig 'dzin gyi sar 'gro ba'i chos gnang dgos zhus nas gser rnams phul bas/ slob dpon
gyis ngas bod 'dul ba'i dus la bab min lha la 'dri'i gsungs nas/ dar cig dgongs par bzhugs nas dus la babs 'dug pas/ gsang sngags bshad sgrub byed pa la dbang thob dgos
gsungs nas/ dpal chen yang dag gi dbang bskur/ de'i bskyed rdzogs kyi man ngag las tshogs dang bcas pa gnang bas/ mi lnga'i nang nas nam mkha'i snying po sku bsod/ thugs
rab/ thugs rus rnams phul du phyin pas sa la phyag gang tsam ma reg par gshegs

te dbang phyug nyer gcig bran bzhin bkol/ ye shes kyi lha mo bdun dang dngos su sbyor ba'i grub pa brnyes/ de'i tshe bod kyi rgyal po la blon po rnams kyis snyan phra phul
ba'i yi ge rgyal pos rgya gar du dge slong mi lngar gnang bas na/ dge slong lnga dang slob dpon bka' bgros mdzad de yang dag gi sgrub pa btsugs par/ dpal gyi seng ges ma
gsan par nam mkha'i snying pos legs slob mdzad kyang bod du byon pas lam bar du klu'i bar chad kyis gshegs/ nam mkha'i snying po sogs bzhis slob dpon gyi bka' bzhin bsgrubs
pas grub rtags su mar me rang 'bar/ dpal gtor zhag tu 'khyil/ bdud rtsi'i snod bcud rnams 'phel zhing dpal chen yab yum gyi zhal gzigs/ de dus bod rgyal po bsnyun gyis
zin par/ nam snying ma gtogs gzhan sus kyang mi phan zer ba mo rtsis la babs pa bzhin/ myur du 'byon gsungs pa'i bka' shog gnang ba ltar bod du byon te/ rgyal po la byin
rlabs mdzad pa tsam gyis bsnyun las grol/ yang dag gi smin grol las tshogs dang bcas pa gnang ba na/ btsun mo dmar rgyan dang sdig blon rnams kyis chos min zhes skur pa
btab pas rgyal po the tshom skyes te lho brag mkhar chur spyugs/ der sgrub pa mdzad pas brag la sku rgyab kyi rjes dang phur pa btab/ nyi zer la chibs nas gshegs bzhud mdzad/
de nas ma 'gyangs par yang / rgyal po bsnyun thu mos zin pa na/ mo rtsis la nam mkha'i snying pos phan zer ba babs pa bzhin/ A tsArYa ye shes dbyangs dang gsal mchog
gnyis slob dpon spyan 'dren pa la btang

pas sngon la song gsungs/ bang phyin ma slebs par slob dpon bsam yas su byon nas/ rgyal po sku khams mi bde'am gsungs pas/ da shi ba la thug /'di la phan pa i yod/ yo byad
ci dgos gsungs pas/ slob dpon gyis phan thabs yod/ yo byad ci'ang mi dgos/ rgyal po rang gis gsol ba gang bzhes nga la drongs shig gsungs nas/ zas kyi rnal 'byor mdzad de
gsol ba tsam gyis cung zad bde/ de nas sum cha dang / sum gnyis dang / yongs rdzogs bzhes pa nas rim bzhin bsnyun las grol/ gsol ba'i lhag ma mdzo zho dang bcas par slob
dpon gyis zhal chab btab ste rgyal por gnang / nyi ma bzhud khar rgyal po'i dbu bsil ba na/ slob dpon gyis nyi grib mtshams su phur pa btsugs te nyi ma bzung / dbu skra
bsil tshar ma thag phyugs rnams ra bar chug cig gsungs nas/ phur pa bton pas nyi ma nub pa sogs thugs rje dang rdzu 'phrul la rgyal po thugs rangs nas za 'og gi ber sogs
phul/ slob dpon gyis bka' 'khor dam pa'i rgyud lnga dang / sme brtsegs me ltar 'bar ba/ 'jam dpal gsang rgyud/ gwa'u nag po/ ro langs gsang rgyud/ tsitta gsang rgyud rnams
bsgyur/ de nas sngar lo paN du mas chos bsgyur ba rnams la rab gnas mdzad pa'i tshe rgyal po dang nam mkha'i snying po gnyis khrom gseb tu phyag la ma 'chams pas/ nam mkha'i
snying pos rgyal po'i bla ma mi byed do gsungs nas lho brag mkhar chur 'byon par chas pa na/ lo paN gzhan gyis yon mchod gyi bar du mtshams sbyar te/ nam mkha'i snying
po bzhugs par/ phyi blon nang blon rnams kyis slob dpon

dkrong ba'i khrims bcas te lhog sgor khri gnyis brtsegs nas rgyal po dang slob dpon bzhugs su bcug /mda' mdung sogs mtshon gyi sbyor ba brtsams pa na rgyal po thugs skrag nas
sku 'dar/ slob dpon gyis gha Ta shag gsungs te thal mo phral bas blon po rnams kyis mtshon cha thams cad shor/ mgon po dang lha mo'i sku zhig yod par slob dpon gyi zhabs
rdo brgyabs nas ldongs gsungs pas slob dpon gyi rjes la 'brangs/ hU~M sgra drag por gsungs pas thog babs pa sdigs mdzub kyi rtse la dkris nas 'u shang rdo'i brag la brgyabs
pas dum bur bsnyil/ rgyal po la mi 'jigs sam gsungs pas/ gnam lcags kyi thog las kyang slob dpon gyi hU~M sgra de 'jigs so gsungs nas/ rgyal pos phyag phul ba sogs
mkhas grub kyi go 'phang chen po la bzhugs pa de nyid/ slar yang lho brag mkhar chur gshegs te mthar phung po lhag ma med par mya ngan las 'da' ba'i tshul ston par mdzad
ces bshad do/ /yang a ti sha'i rnam sprul yin pa ni/ phrin las kyi mgon po pu tra dmar po'i lung las/ ra sgreng phyogs su mchod 'bul gsol 'debs 'phungs/ /zhes dang / rje
'di'i zhabs brtan la dmigs jo bo'i sku bstod 'don dgos par gsungs pa sogs/ don gyi jo bo rjer lung bstan pa bzhin/ jo bo rje 'di ni bdag cag gi ston pa dang mnyam du thugs
bskyed cing / ston pa sangs rgyas pa'i tshe rgyal sras bzang skyong du gyur nas bskal bzang 'di la sangs rgyas kyi mdzad pa ston par bshad cing / thun mong pa'i rnam thar
ni/ shing glang lor dar mas bstan pa bsnubs nas lo don brgyad

song ba na/ shar phyogs bhangga la'i pho brang gser gyi rgyal mtshan du rgyal po dge ba dpal dang / btsun mo 'od zer can gnyis la sras gsum 'khrungs pa'i/ bar pa zla ba'i snying
po 'di nyid chu rta lor 'khrungs pa'i tshe pho brang gi thog mtshams la utpal sngon po skyes pa kun gyis mthong zhing / rgyal bu la sgrol mas zhal gzigs te rjes su
bzung bar mkhyen/ dgung lo bcu'i bar du yi ge /bzo/ gso dpyad dang / lugs kyi bstan bcos sbyangs/ nyer gcig pa la sgra tshad/ sgyu rtsal drug cu rtsa bzhi/ zlos gar/ snyan
ngag /rtsis rnams mkhyen/ dzai tA ri sogs bla ma lnga las theg chen gyi chos gsan nas/ rgyud man ngag rdzogs par mkhyen te lo drug tu brtul zhugs kyi spyod pa mdzad pas
yi dam lha'i zhal gzigs/ ting 'dzin dang mngon shes lnga thob/ rdo rje rnal 'byor mas dngos su dbang bskur/ gsang sngags kyi rgyud sde mang du mkhyen pa'i nga rgyal yod
pa na mkha' 'gro ma rnams kyis rgyud kyi glegs bam du ma bstan nas thugs rgyal bcag /rtsod pa'i sgo nas mu stegs tshar bcad/ mnal lam du thub pa'i dbang pos bskul te dgung
lo nyer dgu la rab tu byung ba'i mtshan dI paM kA' ra shrI dznyA nar gsol nas/ zab mo lta brgyud/ rgya chen spyod brgyud/ nyams len byin rlabs kyi brgyud pa las 'ongs pa'i
sde snod mtha' dag gsan cing thugs su chud pas mkhas pa'i grags pas khyab cing / btsun pa'i yon tan so thar dang 'gal ba'i nyes pa 'ong ma myangs/ byang sems dang sngags
sdom la cung zad byung srid kyang de ma thag bshags te zhag tu 'grogs ma myangs gsungs

pa dang / rtogs pa'i yon tan byang sems dang ting 'dzin phun sum tshogs shing / spyan dang / mngon shes dang / rdzu 'phrul la sogs pa bsam gyis mi khyab par mnga' bas paN grub
kun las ches lhag par mthong nas/ rgyal po dharmA pA las a ti sha zhes/ bod skad du phul du byung ba'i mtshan gsol te/ rgyal gar du bstan 'gro'i don dpag med mdzad nas
dgung lo nga bdun pa'am re gcig gang rung la lha btsun khu dbon gyis bod du spyan drangs te sangs rgyas kyi bstan pa nam langs pa la nyi ma shar ba ltar mdzad pa de nyid
yin la/ gzhan yang chos rgyal dbang po'i sdes mdzad pa'i gter ston brgya rtsa'i gsol 'debs las/ rig 'dzin padma'i rnam sprul a ti sha /zhes gsungs par dpag na/ de gnyis
thugs rgyud gcig pas/ slob dpon chen po'i sprul par yang mi 'gal lam snyam ste/ skabs shig 'dar grong mkhan po zhal dkar rje drung la gsung sgros kyi mur/ nga tshe rabs
mang por slob dpon chen pos rjes su bzung ba zhig ni nges par yin 'dug pheb par/ de ji ltar lags zhus pas/ chung ngu'i skabs dbang lung gang yang ma thob pa'i rnying lugs
kyi nyams len zhig la brten nas rmi lam bzung bas/ bkra shis chos sde'i sgo 'phyor rab gsal gyi dpyang khar phyin pas g.yang za snyam gyis rkyen byas rmi lam zin pa dang
sprul bsgyur gyi snang ba'ang shar bzhin/ de mtshungs dbang lung dang bral ba'i pad gling nas brgyud pa'i tshe sgrub cig la nyams len bgyis nub/ de kha'i rmi ltas su/ tshe
bum gyi rtse rgyan tshe dpag med kyi sku yod par zil pa phrom phrom ba zhig gi zil pa

rnams 'jibs pas ro phun sum tshogs pa yod pa zhig byung gsung ba kun rdzob ltar snang du sku tshe 'dir gang zag gzhan las ma gsan yang / mnal nyams lta bur dag pa ye shes kyi
sku gang rung gis rjes su ma bzung ba'i nges pa med par ma zad/ sku phreng gzhan du gsan sgom gnang ba'i smon lam dbang bskur dang / bka' babs lung bstan lta bur yin pa
dang / nges don du gu ru padma nyid du'ang zhal gyis bzhes sam snyam pa'i khungs shin tu mang yang / re zhig yi ge'i dbang gis de tsam mo/ /yang skabs shig ngas bram ze
ta thA ga ta rakShi tar skye ba blangs pa zhig kyang dran gsungs/ ji ltar lags zhus pas/ rmi lam zhig la zhal bram gzugs kyi sku thang legs pa zhig 'dug pa'i gsham na 'di
ta thA ga ta rakShi ta'i thugs dam ma yin zer ba zhig 'dug par/ de nga yin snyam pa zhig byung gsungs/ rjes su 'khrungs rabs kyi ljags lung stsal ba'i tshe 'dir ta thA
ga ta rakShi ta mi snang zhus pas/ yod tshad ci la 'ong / dran tshad bris na bong bu zhig tu skyes pa'ang dran te/ de'ang rgod dkar la'i rtse 'og zhig tu bdag po rnams tsha
phog byed cing nyi ma dgong myur tsam la da dung la rtser slebs pa dka' mo 'ong 'dra snyam sems las dang bcas nyal nas yod pas mig gyen la blta ba zhig kyang dran gsungs
pa ni/ rje mkhyen brtses/ dag dang ma dag skye ba bcu gnyis mthar/ /zhes dang / bdag cag gi ston pas kyang / seng ge /glang chen/ ngang pa'i rgyal po sogs sna tshogs su
sku 'khrungs pa dang 'dra bar bsam gyis mi khyab pa'i rnam thar du sems zhes zhal dkar ba gsungs pa dang /

sa skya'i rig 'dzin pho brang du bzhugs skabs shig /mnal lam du sa skya paNDi ta bzhugs yod dgongs pa la/ sa skya'i shar phyogs su mu stegs 'phrog byed dga' bo'i gur yin 'dug
zer ba'i gur mang po rmis pas/ sa paN gyi sku 'khor zhig gi skye ba yin tshod du 'dug ces rdzong rams par gsungs pa dang / khyab bdag bka' 'gyur ba mgon po bsod nams mchog
ldan bstan pa'i rgyal mtshan dpal bzang po'i rnam sprul yin pa ni/ grub dbang thang stong rgyal po dang / bdag chen rdo rje 'chang sogs kyi rnam sprul grub dbang sgro
lung pa chen po mang thos bsod nams chos 'phel dang / grub pa'i sar bzhugs dam can bran du 'khol ba'i khams ston chen po sangs rgyas rgya mtsho sogs dam pa du mas 'khrul
med du ngos 'dzin mdzad pa ni 'og tu gsal ba ltar dang / bsam yas chos skyong chen pos kyang gnas chung lcog tu rgya dar dkar po la yig brgya'i snying po bris nas phul
na bzang / zhes lung bstan gyi dgongs gzhi/ sngar gung thang du khyab bdag bka' 'gyur ba dang gnas chung chos skyong gnyis la dam sel cung zad byung ba de zhi byed kyi lung
bstan 'khrul med dang / rje 'di nyid kyis kyang sngon gnas rjes dran gyi tshul gsal bar gsungs pa ni/ chung ngu nas dbus skad gsungs pa dang / rje ngag la/ bka' las/ dbus
'gro dang po'i nyer bsdogs skabs/ gong dkar chos sde dran gsos pa dang / gong dkar du thog mar slebs pa'i sna bstad klu dbang gling zhes khyab bdag bka' 'gyur ba'i bzhugs
gnas der thug pa'ang de'i skye ba 'dra rung tsam yin 'dra pheb pa dang /

sman lung pa blo mchog rdo rjer/ gong ra ba rnams kyis thugs bsun zhus tshul dang / skabs shig shin tu bkren pas gtor ma'i mtheb skyu gsol dgos tshe'ang zhabs phyi der khyod
rang mang tsam zo/ nged a'u rtsi zhes pheb tshul spyan chab bcas gnang ba dang / zhwa lu mkhan chen gyi'ang / sku chas thams cad lan gsum dag par mdzad skabs shin tu bkren
par byung 'dug cing / de skabs shig khyab bdag bka' 'gyur ba nged sdod sa 'di dang / mkhan chen de nyid da lta 'jam dpal sdod sa 'dir bzhugs nas gsung ngag slob bshad
rdzogs par gsan 'dug ces spyan chab mang po bsil mthar/ mkhan chen zhwa lu ba'i bgros byung res kyis mig chu dbang med 'ong ba zhig 'dug /ci yin ni ma shes/ pheb pa'ang
skyes mchog de gnyis bla slob bam/ rdo rje'i mched po zla med yin gshis/ 'di'ang sngon gnas rjes dran gyis rje nyid khyab bdag bka' 'gyur bar don gyis rtogs nus pa dang /
'khrungs rabs gsol 'debs kyi sbyar byang du rje bka' 'gyur ba nyid nas gter ston rig 'dzin chen po 'ja' tshon snying por ma 'ongs 'khrungs rtags kyi lung bstan zhus gnang
la/ skye ba phyi ma gtsang rta nag phyogs su sngags bon khyad par can gyi rigs su skyes nas bstan pa dang sems can la phan thogs 'ong tshul gnang ba'ang 'drar rung ba dang
/ zhes khengs bskyung gi gsung 'dis kyang khyab bdag bka' 'gyur ba chen por bsnyon med du grub pas/ rje bka' 'gyur ba'i rnam thar rgyas pa ni gong sa rdo rje 'chang lnga
pa chen pos mdzad pa de nyid las rtogs par bya zhing / gong du bshad pa ltar dge slong nam mkha'i snying po'i zlos gar rje bka'

'gyur ba yin pa ni rnam thar de nyid du gsal bar ma zad/ chos rgyal gter bdag gling pa'i rdor sems thugs thig gi kha byang lung bstan las/ gnubs ban nam mkha'i snying po ni:
rgyal lam bsod nams ming 'dzin paH sogs kyis gsal bar bstan cing / yang khyab bdag bka' 'gyur ba dang / dpal sa skya'i 'jam mgon a mes zhabs gnyis thugs rgyud gcig pa ni/
gong du bshad pa'i bka' 'gyur ba'i rnam thar de nyid du/ me bya lo sa skyar pheb pa'i 'phros las/ gzhi thog tu zhabs drung rin po cher mkha' 'gro sun zlog dang 'brel ba'i
brtan bzhugs rgyas par phul nas/ dgung lo brgyad cu rtsa lnga'i bar du bzhugs pa'i bka' bzhes zhus par/ mkhan po rang bstan don la dgongs nas de tsam bzhugs na ni nga
rang de ga bgyid/ de min nged rang gnyis lhan du 'gro ba yin/ pheb pa'i gnas tshul rje bla ma 'bras spungs su pheb dus gsung 'phros gnang 'dug cing / sa phag hor zla dgu
pa'i tshes bcu bzhi la dam pa 'di dang / bcu gcig pa'i tshes bcu gnyis la bdag chen rin po ches me tog 'thor ba la dpag na bla ma rnam gnyis sprul gzhi gcig las bstan 'gro'i
ched du spro bsdu mdzad dgos par sems/ zhes gsungs pas na rnam 'dren dam pa de gnyis dbyer ma mchis shing/ rgyu mtshan de nyid kyi phyir 'jam mgon a mes zhabs kyi 'khrungs
rabs su/ byang sems rgya bod mkhas grub ji snyed gsung pa rnams khyab bdag bka' 'gyur ba chen po'i sku phreng du'ang 'gyur zhing / de nyid bdag cag gi rnam 'dren dam
pa 'di nyid du sku'i skye ba bzhes pas gong du

bshad pa de dag las 'phros nas sku phreng kho na'i rnam thar kyang bsam gyis mi khyab pa yod par sems so/ /'o na bdag cag gi ston pa dang 'phags mchog spyan ras gzigs gnyis
ni sangs rgyas zin pa dang / rab gsal dang bzang skyong gnyis ni rgyas 'gyur yin pa dang / 'phags mchog spyan ras gzigs rnal 'byor dbang phyug yin pa sogs mi 'gal lam snyam
na/ mi 'gal te/ spyir sa dang po'i byang 'phags rnams kyis kyang / zhing khams brgyar chos gsan pa dang / zhing khams brgyar chos ston pa sogs yon tan brgya phrag bcu
gnyis la dbang bsgyur na/ de bas lhag pa rnams la lta ci smos te/ sangs rgyas dang byang sems chen po rnams ni dbang bcu dang sprul bsgyur la mnga' brnyes pas gang 'dod
du skye ba len nus shing / de'ang gcig nyid mang por sprul ba dang / chung ngu chen por bsgyur ba sogs nus pas na/ sku'i skye sprul gnyis cig car du sprul nus pa la the tshom
ci zhig dgos te/ bla ma sa skya pa chen pos tshar khar khrid skyong ba/ sa skyar gsung ngag gsungs pa/ gung thang du mal gyi nye gnas mdzad pa/ 'gring mtshams su rab
gnas mdzad pa/ zang sdong du lam 'bras gsungs pa/ shab sgo lngar chos 'khor bskor ba ste/ sku'i bkod pa mi 'dra ba drug dus gcig la bstan cing / gzugs sku bsdu ba'i tshe'ang
/ bde ba can dang / po ta la sogs su gshegs pa'i bkod pa mi gcig pa lnga cig car ston par mdzad pa dang / de bzhin du rje btsun rtse mos kyang zhi

bar gshegs pa'i dus su bkod pa mi 'dra ba gnyis mdzad pa'i tshul yab sras gnyis po de'i rnam thar du gsal ba dang mtshungs shing / gzhan yang de 'dra'i rigs can mang du snang
bas so/ /gzhan yang bla ma sa skya pa chen po gzhon nu'i skabs/ grub pa'i dbang phyug gnang kha'u pas sku pang du bzhes nas/ 'di ni nges par spyan ras gzigs sam/ byang
chub sems dpa' sbyin pa'i dpal nyid yin la/ rnal 'byor dbang phyug nyid du'ang mi 'gal ba yin no/ /zhes gsungs pa 'dis ni slob dpon chen po nyid du'ang mi 'gal bar bstan
pa yin te/ slob dpon chen po ni 'phags pa spyan ras gzigs nyid yin zhing / de dang rnal 'byor dbang phyug mi 'gal bar gsungs pa'i phyir dang / sngar smos pa ltar rje nyid/
rje btsun chen pos rtse mor bstod pa las/ 'jam pa'i dbyangs dang byams mgon dbyer med pa'i/ /bla ma mchog dang dam pa khyod nyid la/ /khyad par 'ga' yang bdag gis yod
ma shes/ /zhes sogs dri ma med pa'i lung gis grub pa'i phyir ro/ /de dag gi don bsdu na/ dang por chos longs sprul gsum rdzogs sangs rgyas/ /bar du byang sems mkhas grub
bzang rim pa/ /tha mar khyab bdag bka' 'gyur mtshan can sogs/ /gnas gsar 'jam mgon bla ma'i 'khrungs rabs yin/ /zhes so/ /de ltar bshad ma thag pa'i sprul pa'i sku'i bkod
pa ji snyed cig bstan pa de dag gis mdzad phrin bla na med pa'i rgyun slar yang spel nas snyigs dus kyi bstan 'gro'i dpal mgon mdzad par bzhed de/ ngur smrig gi bla gos
'chang ba'i rnam rol du bstan nas rgyal

bstan spyi dang / bye brag gi bdag por gyur pa'i bdag cag gi rnam 'dren dam pa 'di nyid du skye ba'i cho 'phrul bstan pa'i tshul ni/ gang gi rnam thar gsol 'debs kun dga' ye
shes sgrol mas zhus ngor stsal ba las/ sngon goms dge legs smon lam 'bras bzang po/ /ma nyams lha yi rigs su yongs smin pa/ /skyon bral mtshan dpe'i dpal gyis mngon par
mdzes/ /mthong ba don ldan gzhon nu'i sku la 'dud/ /ces gsungs pa ltar rje 'di nyid gang du 'khrungs pa'i yul ni/ de'ang skyabs mgon 'di nyid zhing khams gzhan du gshegs
nye'i skabs rmor du pheb dus gong gi zhabs 'bring snye thang 'phags bde ba blo gsal rab rgyas kyis da lam sku khams dwangs 'phral rmor 'dir thugs brel chung bar 'ong 'dug
gshis rnam thar rin po che zhal gsung ma zhig thugs rjes gzigs dgos tshul zhus par/ kho bo'i rnam thar kho na rkyang 'ded du bris kyang nying dgos ha cang mi 'dug pas/
nged rang gi bsam pa ltar na/ dang po rigs rus 'chad skabs su bod kyi mi rigs sogs byung tshul/ skyes pa'i skabs gza' skar gyi rnam gzhag sogs rgyas pa/ skye yul ngos 'dzin
skabs bod khams gling dgu dang stong sde bco brgyad sogs byung tshul/ rab tu byung skabs 'dul ba'i skor sogs kyi rnam gzhag rgyas pa/ dper na mi blo gros 'bring tsam zhig
gis rnam thar tshar gcig bklags pas phyi nang gi rig gnas gang ci'i don spyi char nges pa/ de'i khongs nas rnam thar yang thon pa zhig byung na snyam yang yi ges 'jigs
nas ma byung gsungs pas/ blo gsal rab rgyas kyis/ 'o na ci nas

kyang brtse gzigs sku drin che ba zhu shing / bka' bstan sogs kyi lung khungs len pa dang / yi ge'i zhabs 'degs zhu chog tshul zhus par/ ci'ang mi gsung zhes bshad pas/ rnam
'dren dam pa de nyid kyi thugs la shar ba bzhin lo rgyus zab cing rgya che ba zhig bdag lta bus 'dri ba rngo ma thogs kyang / thugs kyi dgongs pa khyad par can rdzogs pa'i
phyir dang / gang dag ma dad pa dag dad par bya ba'i phyir dang / dad pa dag kyang dad pa'i dngos po phyi phyir gong 'phel du 'gyur ba'i phyir dang / rang gzhan kun gyi
rgyud la ye shes gzigs pa'i byin rlabs khyad par can ci dgar 'jug pa sogs dgos pa dang nying dgos bsam gyis mi khyab pa nyid kyi phyir/ zab yangs yon tan rgya mtsho'i
brjod bya'i rang bzhin las/ rjod byed rang blos gang zin tsam zhig 'bri na/ sku 'khrungs pa'i yul ni/ de'ang / tshul gsum gsal rgyan las/ de yi gnas ni stug po bkod pa ste/
/mi mjed 'jig rten khams sogs du ma zhig /nang du tshud pa me tog rgyan gyis brgyan/ /de 'dra du ma nang du tshud pa ni/ /rgya mtsho zhes bya longs sku'i phyag na gnas/
/zhes pa ltar/ ston pa rnam par snang mdzad gangs can mtsho'i phyag mthil gyi lhung bzed spos chus yongs su gang ba'i rgya mtsho chen po'i dbus su/ padma'i sdong po chen
po rgya khyon rab tu yangs pa skyes pa la/ me tog padma nyi shu rtsa lnga tho brtsegs su yod pa'i me tog re re'i steng du 'jig rten gyi khams re re yod par gsungs pa'i
/ padma bcu gnyis yar mar du brtsis pa'i dbus bcu gsum pa'i steng na gnas pa'i 'jig rten gyi khams/ sprul pa'i sku ston pa shAkya'i rgyal po'i

gdul zhing mi mjed 'jig rten gyi khams 'di la ri rab/ gling bzhi/ gling phran/ lcags ri dang bcas pa yod pa'i gling bzhi gling phran gzhan las khyad par du 'phags pa 'dzam
gling las kyi sa pa 'di la/ ri'i rgyal po gangs can/ brag gser gyi bya skyibs can/ mtsho chen po ma dros pa rdzing bu dal gyis 'bas pa/ shing sA la'i rgyal po la sogs pa
yul gyi bkod pa ngo mtshar can du mas mdzes shing / ma dros pa'i 'gram du shing gi rgyal po 'dzam bu tri sha zhes bya ba la/ 'bras bu ro mchog brgya dang ldan pa rnams shin
tu smin par gyur pas/ chu nang du lhung ba na/ dzam zhes bya ba'i sgra byung ba las mtshon te/ 'dzam bu'i gling du btags pa 'di la grong khyer chen po lnga brgya/ ljongs
chen po bcu drug /yul phran stong / yul chen so gnyis/ gnas nyer bzhi/ dur khrod chen po brgyad/ mi rigs sum brgya drug cu/ skad rigs bdun brgya nyi shu sogs bsam gyis
mi khyab pa yod pa'i/ shar phyogs na rgya nag dang khri brtan/ rgya nag tu mkhyen rab kyi bdag po 'phags pa 'jam dpal gyi pho brang ri bo rtse lnga/ lhor rgya gar dang kha
che/ rgya mtsho'i 'gram na 'phags mchog phyag na padma'i pho brang ri bo gru 'dzin/ nub tu stag sde dang gzig yan/ rig 'dzin grub pa'i dbang po rnams dgyes rgur spyod
pa'i gnas mchog au Di ya na/ byang du khram dang ge sar/ chos rgyal rigs ldan rim par byon pa'i gnas shambha lar cha bsags kyi pho brang grong khyer bye ba dgu bcu dang bcas
pa yod pa'i yul gyi bye brag spur rgyal bod du grags pa gangs ri dpal dang ldan pas bskor ba'i ljongs/ 'phags

mchog spyan ras gzigs kyi gdul bya'i zhing du gyur pa ni/ padma drwa ba can gyi rgyud las/ sngon tshe 'das dus bskal ba ni/ /bye ba phrag brgya'i snga rol na/ /bde gshegs rdzogs
sangs rgyas kyi mtshan/ /tshe dpag med ces 'jig rten du/ /ston pa byung bar bdag gis mnos/ /de tshe phyogs bcu'i sangs rgyas kyis/ /bdag la dbang bskur lung bstan mdzad/
/phyis ni 'dren pa shAkya zhes/ /mi mjed 'jig rten khams 'khrungs tshe/ /mi yul las kyang khyad par du/ /yi dwags gling du skyes pa 'ga'/ /bstan la 'dud 'phel bya ba'i
phyir/ /mtshan mo mun nag sprin rum du/ /skad cig glog 'gyu ji lta bar/ /rig sngags 'chang ba gdong bcu gcig /yan lag stong dang ldan pa la/ /spyan ni chig stong sum
cu pa'i/ /tshe dang ldan pa'i sku 'byung 'gyur/ /zhes shAkya seng ge'i bstan pa la/ bod yul yi dwags kyi gling spyan ras gzigs phyag stong spyan stong gi gdul zhing du gsungs
pa ltar/ mkhas pa'i dbang po 'gos lo gzhon nu dpal bas/ thugs rje'i dbang pos byin brlabs gser gyi sa gzhi brdal ba gangs ri'i phreng mdzes khor yug can/ /nyes pa'i
gdung bral tshul khrims ma dros las 'ongs 'dus pa'i rgyun dag chad pa med par 'babs/ /bshad dang sgrub pa'i rin chen gyis gang mkhas pa'i rta gdong dag las chos kyi sgra
chen sgrogs/ /mtha' dag legs pa'i 'byung gnas gangs can 'di ni rgya mtsho che 'dra mkhas pas bsngags par 'os/ /zhes gsungs pa ltar yon tan rin po che'i tshogs kyis mngon
par gang ba'i yul yi

dam gyi lha'i byin rlabs rgyud la zhugs pa'i mtshan ma gsal byed du byis pa dag gis kyang / oM ma Ni padme hU~M/ zhes gsungs mchog yi ge drug pa'i sgra rang byung du sgrogs
pa/ yul nyi shu rtsa bzhi'i ya gyal/ rgyal bstan rin po che'i srog gnas pas chos tshigs kyis phye ba'i yul dbus/ gangs can nam/ bod du grags pa 'di la/ stod na mnga' ris
skor gsum/ smad na mdo khams sgang gsum/ bar na dbus gtsang ru bzhi sogs yod pa las/ gtsang gi g.yas ru/ de la sngon gyi dus na bod dbus gtsang gi cha la/ stong sde bzhi
bcu/ stong bu chung bzhi dang bcas pa'i dbye ba mdzad pa'i tshe/ khyung po/ /spa tshab/ langs pa/ 'gos rnams la stong sde gnyis gnyis/ sle bya la stong bu chung gcig dang
bcas pa yod pa las/ sle bya'i stong sder gtogs pa/ rgya mtsho zhes bya ba o rgyan chen pos byin gyis brlabs pa'i sgrub gnas sog po 'dzur khung dang ha cang mi ring zhing
/ 'gro ba'i gdung sel rang byung khrus kyi rdzing bu dang 'dab 'byor ba/ mi rnams dpa' rtsal dang ldan pa/ g.yo sgyu med cing bzod bsran che la blo brtan pa/ gshong zhing
dang gam 'brog zung du spyod pas longs spyod che ba/ de lta bu'i yul gyi bye brag lo tsha zhes bya ba ni bdag nyid chen po 'di'i 'khrungs yul yin la/ khyab bdag rdo rje
'chang chen po 'di nyid mi'i zlos gar du bzhengs pa'i gdung rus ni/ bod snga rabs pa'i bshad srol bod yul ma sangs kyis bzung ba'i lo rgyus las bsnyad de bon gyi lugs ltar
'chad na/ rgyal rabs khug pa zhes bya ba'i bstan bcos las/ bod mi rgyud drug tu grol ba ni/ zhes sogs rgya cher bshad pa'i don/ bod mi

khri mtho zhes bya bar sras drug byung ba ni dbra 'bru ldang gsum sga dang bzhi/ nu bo dpa' rda gnyis dang drug byung ba la/ che rgyud gong nas ma shor ba/ /phu bo ldong gi
mi rgyud yin/ /zhes gsungs pa'i phu bo ldong las gyes pa la rus chen bco brgyad yod par grags te/ /rlangs kyi po ti bse ru las/ /che ba smug po chung ldong la/ /che drug
btsan drug rgyud pa byung / /nga che rus chen bco brgyad yod/ ces gsungs pa'i bco brgyad kyi dang po'i nang gses las brgyud pa mang du 'phel ba'i/ lcog rtse/ lcog ro/ 'bro/
khyung po/ zangs dkar/ 'a zhwa ste drug gis mnga' ris skor gsum bzung bar bshad pa'i 'a zhwa ste/ rgyal srid bon bzhin skyong ba'i rgyal po zhig yin pa la/ bod spyi la
dbang ba'i rgyal po gnya' khri btsan po'i mnga' 'bangs su gyur te/ rje dang gnyen bsres pas dpon zhang du song / bon gyi grub thob sha stag tu byung zhing / bla'i mchod
gnas su bkur ba'i che gnyen btsun gsum 'dzom pa'i rgyal po'i gdung dri ma med pa las rim gyis byung ba lags/ chos lugs ltar 'chad na/ 'jam dpal rtsa ba'i rgyud las/ nga
ni 'das nas lo brgya na/ /kha yi ljongs su mtsho bri nas/ /sA la'i nags ni 'byung bar 'gyur/ /zhes gsungs pa ltar/ bod yul 'di nyid dang po chus yongs su gang ba las rim
gyis bri ste sA la'i sman ljongs su gyur pa'i stod du glang po dang ri dwags/ bar na ri dwags dang spre'u/ smad na spre'u dang brag srin gyis bzung ste gnas pa las/ 'phags
mchog phyag na padmo dang rgyal yum phrin las lha mo'i thugs rje'i 'jug pa mchog tu zab pas/ spre'u dang brag srin mo 'dus pa las mi'i 'gro ba byung zhing / de dag las

rim bzhin rus chen bzhi'am/ mi'u gdung drug tu grags pa'i nang tshan lha rigs 'a zhwa'i rgyal po zhes/ rgyal brgyud gtsang ma zhig rim gyis bod rgyal po'i mnga' 'og tu gyur
cing / rje dang gnyen bsres pas dbon zhang du gyur/ rgya bod dbon zhang gnyis bsdum pa'i tshe nang rjer gyur pas dbon 'a zhwa rje zhes rdo ring gi yi ger gsal ba de'i gdung
rnam par dag pa las rim gyis byung ba lags/ yang thams cad mkhyen pa mkhyen brtse'i dbang phyug zhabs kyi gsung las/ 'od gsal lhar babs khrel dang ngo tsha phyi thag
ldan pa nga / /ngo tsha ches pas dpon skya'i zla la ma chud pad gsung dang / /pha rjes snyogs phyir ngo tsha dam tshig phyi thag gang ring byed/ /legs par brtags na da lta'i
che che tshos 'gran pas do ba yang med/ /ngo ma shes na 'a zhA'i rgyal po kho yin pad gsungs dang / /ngo ma shes na gnas gsar stong dpon kho yin pad gsung dang / /zhes
'byung ba ltar/ 'od gsal lha las babs pa'i gtam rgyud ni/ de'ang sngon gyi dus na yul mnga' ris kyi ljongs na spyi la dbang ba'i rgyal po med par glang po che cang shes
rgyan gyis spras nas snar bum pa bzang po bcud kyis gang ba thogs te rgyal po 'tshol ba la 'bod par byed do/ /de'i tshe yul khams de nyid 'dul skyong gi dus la babs par
mkhyen nas lha'i bu mtshan dang ldan pa zhig mi khrom dmar nag 'khyil pa'i dbus su babs shing / de ma thag glang po cang shes kyis bum pa dbu thog tu bzhag cing rgyal por
dbang bskur/ mi'i grib kyis spyan gcig mi gsal bar gyur/ des na nam mkha' las babs shing / spyan gcig mi gsal bas/ mes po nam mkha' spyan gcig tu grags shing / de las rim
gyis 'phel ba yin zhes

pa'i lo rgyus kyang snang lags/ gang ltar khyab bdag mgon po bsod nams mchog ldan yan chad rnam thar snga ma rnams su gsal zhing / de'i sku mched la/ 'a zhwa nam mkha' don
grub dbang po dang / lcam gcig byung ba nam mkha' don grub dbang po ni yab mes kyi rnam thar kho na lhur mdzad de phyi dpa' mdzangs kyi spyod pas srid kyi 'dzin skyong la
mkhas pa/ nang du rim gnyis kyi rnal 'byor la thugs gzhol bas grub pa'i dbang phyug chen po dang / lcam sring ma de'ang 'khor ba'i gnas tshul 'bar ba'i me 'obs ltar gzigs
te/ tshe 'di'i bde skyid snyan gsum mchil ma'i thal ba ltar bor nas gsang chen zab mo'i sgrub pa rtse gcig tu mdzad pa'i rang byung gi rnal 'byor ma chen mo zhig yod ces
gsungs la/ nam mkha' don grub dbang po'i sras su 'a zhwa mkhyen rab rnam rgyal dang / lcam sring ma mkhyen rab blo ldan gnyis 'khrungs par/ 'a zhwa mkhyen rab rnam rgyal
rang byams chen du chos sgor 'jug pa gnang / lcam sring ma'ang chos sgor 'jug bzhed la/ sde pa bkra shis rtse pa'i bdag mor nan gyis zhu ba mdzad par/ bkra shis chos sde'i
yon bdag gi rtsa bar song gshis zhal gyis bzhes kyang / slar bkra shis rtse pa blo 'gyur te bdag mo gzhan nas bsus pas/ 'jig rten lugs srol gyi bor rnams tshang ma bzhes
pa rnams la gtso bor brten nas bkra shis chos sder dkyil 'khor nyi shu rtsa gsum gyi sgrub mchod 'dzugs par mdzad/ lcam sring ma de nyid kyang dge tshul gyi sdom pa bzhes
te bkra shis chos sde'i bla brang rang du gtan chags shing / bzo'i rig byed la thugs rab phul du phyin pa'i phyag rjes kyang mang zhing / bi shwa karma'i

khengs pa 'phrog par nus pa sha stag mchis/ thun bzhi'i rnal 'byor la thugs 'grus shing / yab mes kyi srung ma rtsis mgon lha chen dpal 'bar 'khor bcas kyi bskang ba sogs chos
spyod kyi rigs kyang rtag 'grus su mdzad/ 'di la da lta zhabs drung mkhyen drung zhes ngag rgyun la snang ba mkhyen rab blo ldan zhes pa'i mtshan zur yin nam snyam/ de'ang
rig 'dzin yongs 'dus las/ chos kyi grwa 'byung dam tshig ma gtsang naH pho bdud 'khrugs pas nyer gcig gri ru 'chi: zhes pa'i lung bstan dus babs kyi sde pa bkra shis
rtse pa rdo rje 'chang khu dbon de dag la yid gnyis kyi 'khyogs la 'phyang ba'i spyod tshul ci rigs byung bar brten/ sde pa dngos grub rdo rje mtshon khar gums shing /
mi nor dpung bcas rtsa brlag gis ming tsam du gyur pa kun gyi mig sngar son pa 'di nyid lags/ gang ltar dbyings pa bsod nams chos 'phel nas/ rong byams chen gyi btsun pa
de slog pas rigs rgyud spel dgos tshul gnang ba dgongs pa nan zhus mdzad par/ sde srid nas bla ma'i dbu tshugs la ang / khyed rnams rigs rgyud gzhan dang ma 'dra bas rigs
rgyud de chad na mi 'ong bar 'dug bsam pa yin zhes gsungs shing / khrol cha ma gnang bar brten/ dbon mkhyen rab rnam rgyal la slar yang srid skyong gi thugs 'gan bzhes dgos
shar zhing / rgyal dbang thams cad mkhyen pa lnga pa chen po'i zhabs 'bring du bzhugs/ gong du'ang mi snar lan 'ga' zhig pheb/ bka' 'bum rnams la bris zhus mdzad pas
mtshon zhabs 'gyur la mkho ba bcas/ zab rgyas kyi gdams pa bsam gyis mi khyab pa dang / lha ldan du karma shag chen gyi sa ris 'dzin bdag mdzad pa sogs lugs gnyis ka'i sgo
nas bka'

drin chen pos bskyangs shing / lhag don thugs rje chen po'i dmar khrid stsal bas nyams rtogs 'khrungs pa sogs kyi bsngags brjod dang bcas khyim pa'i rdo rje 'dzin pa kho nar
nges shes rnyed pa'i thugs mthong mdzad/ rang gi mes po rdo rje 'chang dbang phyug rab brtan/ khyab bdag mgon po bsod nams mchog ldan dang / rgyal dbang thams cad mkhyen
pa chen po ngag dbang blo bzang rgya mtsho/ zur khyab bdag chos dbyings rang grol/ zhwa lu mkhan chen rin chen bsod nams mchog grub/ rig 'dzin chen po kun bzang padma phrin
las/ bco brgyad chos rje mkhyen rab byams pa ngag dbang lhun grub sogs grub mtha' ris su ma chad pa'i yongs 'dzin rnams las zab rgyas kyi gdams pa rgya cher gsan zhing
nyams bzhes la brtson par mdzad/ lan cig skyid smad phyogs nas po ta lar pheb skabs shig dpon g.yog rnams kyi thad du thog babs pa phaT sgra dang bcas sdigs mdzub kyis
bzlog par mdzad cing de'i gnas tshul rim gyis snyan du son pas gong zhabs rin po ches 'a zhwa thog rdugs ma zhes thugs gtsigs che/ lhag par zur kun mkhyen chos dbyings rang
grol la zhang bka' rgya'i skor yongs su rdzogs par gsan pa las brgyud de/ chos rgyal gter bdag gling pas gsan zhing / de las rgya cher 'phel ba deng sang gi bar du ma
nyams par bzhugs pas g.yu brag 'gro ba'i mgon po'i rjes su 'jug pa rnams dad pa'i nyi gzhon gyis bskyod pa'i lag pa'i kun da zum par rigs/ de ltar khyim pa'i rdo rje 'dzin
pa chen po de nyid kyi khab tu tshong 'dus dpon sa dang / lha ldan karma shag chen gyi dpon sa 'bal yag gnyis bzhes pa las/ dang po la/

sras nam mkha' bsod nams dbang rgyal dang / sras mo gcig bcas 'khrungs/ phyi ma la sras kun dga' bstan pa'i rgyal mtshan dang / zhabs drung nam mkha' don grub rgyal po/ sras
mo gcig bcas 'khrungs pa'i/ gcen nam mkha' bsod nams dbang rgyal ni dge slong nam mkha'i snying po'i sprul par grags/ rgyal dbang thams cad mkhyen gzigs ngag dbang blo
bzang rgya mtsho'i drung du dge bsnyen gyi sdom pa bzhes shing / slar bsnyen par rdzogs pa'i mtshan ngag dbang blo gsal mchog ldan du gsol/ gzhan yang gsang sngags gsar rnying
gi dge ba'i gshes gnyen du ma bsten cing / khyad par kun mkhyen lnga pa chen po dang / zhwa lu mkhan rin po che rin chen bsod nams mchog grub kyi bka' drin las/ gsung
ngag slob bshad lung phyag bzhes dang bcas pa/ dmar po skor gsum/ mkha' spyod skor gsum/ bstan srung skor phra zhib dang bcas pa sogs gsang chen kha'u brag rdzong pa'i
yab chos rnams bum pa gang byo'i tshul du gsan zhing / bka' brgyad sogs gsang chen rnying ma'i chos skor yang rgya che ba gsan/ bsnyen sgrub yun ring mdzad pas nyams rtogs
kyi myu gu gong 'phel du 'khrungs/ bkra shis chos sde'i mkhan chen rdo rje 'chang gi seng khrir zhabs sen bkod de/ gdul bya'i mos blo dang 'tshams pa'i chos kyi 'khor
lo bskor zhing / bkra shis chos sde'i bla ma lha khang la gsar bzo dang mtshungs pa'i zhig gso phun sum tshogs par mdzad/ skyabs mgon thams cad mkhyen gzigs ngag dbang blo
bzang rgya mtshos chos srid kyi bka' drin mngon par lci bas bskyangs te/ gnas gsar dbon rin po che zhes bkur sti

bla na med pas gzengs bstod de slob bshad bstan pa'i srog gzung bar dgongs kyang / dus kyi skal bas mi ring bar nyang stod gnas gsar rgyal khang bla brang du ngo mtshar ba'i
ltas dang bcas te dgyes mdzad rdo rje'i thugs kar thim/ gcung kun dga' bstan pa'i rgyal mtshan ni thams cad mkhyen pa mkhyen brtse'i dbang phyug gi rnam 'phrul du grags/
thugs mkhyen rab phul du phyin pas shes bya kun la mkhas shing / thugs rgyud zhi zhing dul/ rig 'dzin chen po padma phrin las dang / mkhyen rab byams pa ngag dbang lhun
grub/ rmor chen rdo rje 'chang chen po sogs mkhas grub dam pa mang du bsten nas gsung ngag slob bshad/ mkha' spyod skor gsum/ dus kyi 'khor lo/ chos srung skor sogs chos
bka' bsam gyis mi khyab pa gsan cing / thugs nyams su bzhes pas nyams rtogs tshad med par 'khrungs/ rig 'dzin chen po padma phrin las kyi drung du bsnyen par rdzogs pa'i
sdom pa bzhes/ gsang chen bstan pa'i 'byung gnas bkra shis chos kyi sde chen po'i mkhan por mnga' gsol/ bla ma lha khang gi shing rtsi dang / ldebs ris su lam 'bras dang
/ mgon po gnyis kyi bla brgyud/ chog mang sgrub mchod kyi dkyil 'khor gyi gtso bo rnams dang / gzhan yang 'dod lha mang ba bcas bzhengs par mdzad cing / gcen ngag dbang
blo gsal mchog ldan gyi gdung rten gser sbyangs kyi pa tra 'od kor sogs kyis mdzes shing / dngul las grub pa'i rin po che du ma'i rgyan gyis phyug pa/ byang chub chen po'i
mchod rten bzo bkod phun sum tshogs pa/ 'dra sku rin po che dang bcas pa sgrub par mdzad

dngul gdung rin po che 'di'i gzungs gzhug la ston pa'i 'phel gdung 'khrul med dang / rje btsun rdo rings pa chen po'i sku chos tshang ma sogs gnas gsar pa'i nang rten thugs
gtsigs can du ma bzhugs/ 'chad rtsod rtsom gsum la 'gran zla dang bral zhing gsang chen bstan pa'i srog shing chen por bzhugs pa las/ bstan pa rin po che'i gegs chag bzlog
tu med pas sa pho byi ba'i lo bkra shis chos kyi sde chen po'i gnas su zhag bdun gyi bar du thugs dam la bzhugs pa sogs ngo mtshar ba'i ltas phun sum tshogs pa dang bcas
te mkha' spyod du gshegs/ rmor chen chos kyi rgyal po gdan drangs te/ sku gdung rin po che zhugs la 'bul ba dang / 'dra sku bzhengs pa sogs dgongs rdzogs rnams zhabs drung
nam mkha' don grub rgyal po dang / lcam sring ma rje btsun drung sogs nas bsgrub par mdzad/ lcam sring ma gcig gra nang khul sger sgang nas kyi srid 'dzin du byon/ rje
btsun ma kun dga' tshul khrims drung ni thugs mkhyen dpyod nam mkha' ltar yangs pa/ yab mes kyi bka' srung mchod pa sogs thugs dam la brtson pa snying stobs dang ldan
pas/ rdo rje 'chang ngag dbang blo gsal mchog ldan dag zhing du gshegs pa'i dgongs rdzogs rnams kyang phal cher 'di nyid kyis thugs 'gan bzhes te mdzad/ khyab bdag mgon po
bsod nams mchog ldan gyi thugs dam gzigs dpe rgyal ba'i bka' 'gyur rin po che khyad 'phags byin can sogs grwa tshang du'ang sbyor 'jags rgya cher mdzad/ chos pa bzang por
rlom pa rnams kyang 'di'i drung duu bag zhum par 'gyur ba zhig yod snang / dgung lo'ang brgyad cu lhag par bzhugs so/ /de'ang gnas

gsar gyi zhal ngo rnams nas rtsis gnas gsar 'dzin bzhin gyi thog /bo dong / myu gu lung sogs su 'pho skyas dang / 'a zhwa mkhyen rab rnam rgyal la zhabs bzhugs kyi bzhugs 'tsher
lta bur lha ldan karma shag chen sa ris phran bu dang bcas pa gong sa rdo rje 'chang lnga pa chen pos gsol ras su stsal yang / karma shag gi lcam des mdzad spyod mkhas
min la brten/ sde srid sangs rgyas rgya mtshos gzhung bzhes mdzad par/ slar yang yar klung zhabs drung rin po che kun dga' bstan pa'i rgyal mtshan gyis zhus ngor 'a zhwa
nam mkha' don grub sku na phra mo der 'phyang rgyas 'phreng smad rta drung gi sa zhig dang / yum dang lcam chung mar yar 'da' lding dpon smon mkhar pa'i sa cha gsol skal
du stsal zhing / gnas gsar sogs kyang phyir slog 'ong ba'i bka' bzhes mdzad mur bod sog 'dzings pas de don ma grub par/ rgyal bu nam mkha' don grub zhabs bzhugs thog
nas shong rgya mtsho'i 'ong sdud dang / yar klung ge ra'i sku mag sogs mdzad pa'i 'a zhwa nam mkha' don grub rgyal po'am/ zhabs drung o rgyan sgrol sgron du grags pa de ni
dpa' zhing brtul phod pa/ sgyu rtsal dang ldan ba/ rang bzhin bzang zhing mdzangs pa/ khrel ngo tsha dang gzhung phyi thag ring ba/ yi ge dang rtsis kyi rig byed la mngon
par byang chub pa/ ri mo la sogs pa bzo'i rig byed la'ang yun ring du sbyangs pa ltar mkhas pa/ lha dang bla ma dang grub pa'i mtha' la gus shing mchod pa dang / yon sbyor
ba la snying stobs kyi go cha brtan pa/ yi dam gyi bzlas brjod dang / yab mes kyi sku la mchod pa la brtson pa sogs rigs rgyud snga ma'i rjes su 'brang ba kho na'i spyod
tshul bzang po lhur bzhes

pa/ lugs gnyis kyi 'byor pas mngon par brgyan pa 'di ni bdag cag gi rnam par 'dren pa 'di'i yab yin lags/ cho 'brang ngam zhang rigs ni/ phyi dar bstan pa'i srol 'byed dam
pa glan ye shes 'bar dang / ye shes byang chub la sogs pa dang / gsang chen rdzogs pa chen po'i bstan pa'i srog 'dzin pa/ lha rje zur chung ba'i dngos slob/ glan shAkya bzang
po/ glan shAkya byang chub sogs dang / gzhan yang rgyal ba g.yung sten dang / glan bsod nams mgon po/ glan rtsod tsha nyi ma lcam sogs skyes chen dam pa du ma byung
ba'i gdung rus gsang chen rnying ma'i grub mtha' 'dzin pa'i sngags rgyud glan ljongs ldan ma'i brgyud pa dang / de las gyes pa khar kha 'phir byung gi brgyud pa sogs mang
du byung ba'i/ khar kha 'phir byung gi rgyud phun tshogs sgrol ma zhes g.yo sgyu med pa'i rang bzhin bzang ba/ bla ma dang chos la mos shing / las 'bras la zhib mor spyod
pa/ yo byad la mngon zhen chung bas mchod sbyin la brtson pa/ gzugs dang lang tshos spras pa/ bud med rin po che'i yon tan phal cher rdzogs pa de ni bdag nyid chen po 'di'i
yum yin cing / gong du bshad pa'i yab de nyid dgung lo nyer gcig gi thog gzhung zhabs rin po che'i shangs khul gyi yongs bzhes su pheb cing / de skabs rgyal yum 'di
nyid kyang dgung lo nyer gcig son pa ste/ de'ang yongs rdzogs bstan pa rin po che dang / bye brag rje btsun sa skya pa'i snyan brgyud bstan pa zab mo'i srog shing bdag chen
chos kyi rgyal po rdo rje 'chang blo gros rgyal mtshan dpal bzang po bltams pa nas bzung lo grangs nyis brgya re gcig pa rab nyi'i nang gi legs sbyar saM skr-i ta'i skad
du bhA nu tA ra/ stod

'grel las nyi sgrol byed/ tsi ni'i skad du gya shin/ dbang thang dang bstun pa'i shing pho spre'u'i lo/ /'byung ba sum ldan/ kha ral/ bkra shis kyi klung / pho brang gling
dgur yul lha'i me long gnas pa'i lo/ /bdag cag gi ston pa mnyam med shAkya'i rgyal pos mu stegs tshar bcad pa sogs ngo mtshar ba'i cho 'phrul du ma bstan pa'i dus bzang /
rta zla'i nang du yum gyi lhums su zhugs ma thag nas yum gyi sku'i zo mdog bzang zhing / thugs la sngar med pa'i dga' bde khyad par can 'khrungs pa dang / mnal lam bzang
po kho na byung tshod du 'dug kyang / de skabs su thugs 'dzin dang zin bris ma thub pas 'dir gsal bar bkod ma nus/ de ltar mngal gyi zla ba yongs su rdzogs nas/ lo de'i
nus ldan gyi dus/ rta bdun dbang po gzhu khyim du spyod pa'i skabs/ smal po zla ba ste/ sngon gyi dus 'jam dbyangs kyi rnam sprul slob dpon rin po che bsod nams rtse mo dang
/ chos rje khu dbon/ khyab bdag bka' 'gyur ba chen po dang thugs rgyud gcig pa'i 'jam mgon a mes zhabs sogs mkhas grub kyi skyes bu du mas zung 'jug gi go 'phang mngon
du mdzad de byin gyis brlabs pa'i dus chen rnams dang 'dab 'byor/ dmar phyogs rdzogs pa gnyis pa ste/ tshes nyer lnga/ dus 'khor ba'i dbyangs A: gsal byed pa/ 'byung ba
nam mkha'/ 'dod yon sgra/ dbyangs 'char rgyud las gsungs pa'i dbyangs au/ gsal byed Tha/ 'byung ba nam mkha'/ 'dod yon sgra/ dar gud smin pa/ res gza' nam mkha'i tog gam
bcu gnyis bdag po/ yang dag pa'i lam las drangs pas dar ba/

las skar bya ma'am me bzhi dang dgyes rgur rtse ba'i 'chi med grub pa'i sbyor ba'i dus/ sbyor chung stobs ldan/ sbyor ba 'phrod chen/ yid la dpal thob sbyor ba/ skal ba phun
tshogs/ byed pa biShti/ rten 'brel ming gzugs/ nyi ma me stag /spar kha li/ sme ba bdun dmar/ dus tshod tho rengs lcags stag /dus spar khen/ dus sme dgu smug /dus sbyor
byed pa'i gza' dkar po/ tarkal sdig khyim ste/ dgug pa'i las 'grub pa'i dus tshes bzang por padma 'dam las skyes kyang 'dam gyis ma gos pa bzhin du ngo mtshar ba'i ltas
du ma dang bcas te sku bltams ma thag rigs dang yul gyi lha mchod pa la sogs pa dga' ston rgya cher mdzad cing / mtshan bsod nams dpal 'byor du gsol lo/ /rnam 'dren dam pa
'di nyid kyi sku mched kyi gras ge re'i lcam la sras mo nor 'dzom rgyal mo dang / bsod nams 'phrod skyid/ de 'og tu lcam chung gnyis bcas byung ba las/ sngon ma gnyis rtsis
dpon nor 'dzin dbang po'i lcam mdzad/ de 'og gra sdum por byon kyang sku na phra mor gshegs/ de 'og yar lung bkra shis mthong smon du byon pa'ang gshegs nas/ da lta
sku mched kyi gras bsod nams 'phrod skyid bzhugs so/ /de dag gi don bsdu na/ 'dzam gling yul dbus gangs can g.yas ru'i char/ /lha rigs 'a zhwa'i rgyal blon mkhas grub gdung
/ /glan gyi cho 'brang gis mdzes dge ltas bcas/ /gnas gsar 'jam mgon bla ma'i 'khrungs tshul yin/ /zhes so/ /gnyis pa la rgyal sras gzhon nu'i dus thos bsam gyi sgo nas
yab mes kyi chos la gsan sbyangs ji ltar mdzad pa'i tshul/ rgyal tshab dam par mnga' gsol te mchog gi bla

ma dam pas snyan brgyud kyi bstan pa'i bdag por dgongs gtad ji ltar mdzad pa'i tshul/ rgyal ba'i bstan pa rin po che'i 'byung gnas bsnyen par rdzogs pa'i sdom pas thugs rgyud
yongs su gtams shing / lhag pa'i lha'i grangs dang mtshan ma'i bsnyen pa mthar phyin pa'i tshul/ lha dang bcas pa'i 'jig rten pa kun gyi skyabs mgon dam par gyur nas yongs
rdzogs bstan pa'i rgyal srid la dbang bsgyur zhing / rgyal bstan ji ltar spel ba'i tshul/ bstan 'dzin gyi slob bu'i tshogs bgrang ba las 'das pa zhig bskrun te 'khor
ba ji srid bar phrin las kyi rgyun legs par spel ba'i tshul bshad pa dang lnga yod pa las/ dang po ni/ gang gi sku bstod grub dbang sangs rgyas rgya mtshos mdzad pa las/
sku mdzes pa mtshan dpe kun ldan zhing / gsung zab rgyas chos kyi dgaX' ston 'gyed/ thugs leXgs paX'i lhag bsam 'byungaX ba'i gnaXs/ rje gnas gsar chos rje zhes gsungs pa
ltar/ de ltar 'khrungs pa'i gzhon nu de ni sku blta bas chog mi shes pa/ dbu gdugs ltar zlum pa/ dpral ba'i dbyes che zhing shangs gzengs mtho ba sogs mtshan dpe rjes mthun
pas spras shing / kun spyod mtha' dag byis pa phal gyi ngang tshul las 'das pa/ legs sbyar gyi skad lta bu'i gsung mi go ba shin tu mang ba/ spyan nam mkha' la gzigs
nas yun ring bzhugs pa/ ljags kyi steng na yi ge a'i gzugs shin tu gsal bas khengs pa/ skabs 'gar 'bar 'bur tsam las mi gsal ba/ gsung bye ba tsam nas dbus skad shin tu
gsal ba lan kha yar gsung ba zhig yod ces yum mchog dbang mos gsungs/ dgung lo gsum bzhi tsam nas sngags

'chang gos dkar can shin tu bag dro ba zhig gis byin rlabs mdzad pa dran te/ su yin mi shes zhes rje nyid kyis gsungs/ dgung lo lnga pa kun 'dzin zhes pa sa pho byi ba'i lo/
/yul du 'brum yams shig byung bar rim gyis mched nas/ yum sras gnyis kas 'brum nad bzhes kyang shin tu yang bas yun mi ring bar dwangs/ yul pa'i 'brum yams kyang chad pas
zhabs drung chung ngu 'dis 'brum nad bzhes pas yul pa'i 'brum nad chad ces yul de'i rgan rabs rnams kyis smras par grags/ gzhan yang de lta'i skabs shig gzhon nu 'di'i
sku'i phyal yul mi bde ba zhig yod par yum sogs kyis dpal chen bos te/ dam can rdo rje legs pa khog zhugs kyi lung bstan zhus par/ gzhon nu de nga'i gam du khrid shog zer
ba dang / de bzhin mdzad pas sku phyal mtshon gyis dpral ba'i rma kha nas bsnyun gzhi thams cad chos skyong des za ba'i tshul byas te/ de nas slar yang na za' bsgron skabs
gsol phyu'i thu sne nang ma bltabs tshar ba dang / chos skyong de'i lag par thal ba bskus nas sbar rjes shin tu gsal ba zhig sku phyal gyi rma thad gsol phyu'i steng
du brgyabs/ de'i phyir thu sne phyi ma bltabs tshar ba dang sku rags bcings shing lung bstan mang du zhus te/ rma'i rjes mi mngon pa zhig byung zhes kho bo la sa skyar bka'
chos gnang skabs gsungs pa 'di ni bstan srung dam can rgya mtshos sku dang grib ma bzhin 'grogs te dngos brgyud kyi sgo nas zhabs tog phrin las gang dgos 'phral du bsgrubs
pa'i rtags mtshan ngo mtshar can du snang zhing / sa pho byi ba'i lo 'jam mgon kun dga' bstan pa'i rgyal mtshan zhing khams gzhan du gshegs pas bkra shis chos sde'i
mkhan po

gnas gsar gyi dbon bzhugs chog pa zhig med stabs/ chos sde'i grwa slob bla zhen can rnams nas mgon 'di'i yab rgyal po la/ khyed rang la sras 'dra yod na yed tsho'i bla mar
spyan 'dren rgyu dang / de min khyed rang rab byung mdzad nas chos sde'i mkhan po mdzad dgos gsol zhing / de skabs su gzhung zhabs rin po che nas gnas gsar bar sras chung
zhig yod 'dra'ang sku na phra ba'i stabs kyis mkhan 'os su ma shar zhing / de bar la mkhan po'i 'os tho gyis gsungs par/ chos sde nas gzhan tshe'i bla ma nam mkhar 'phul
'gro ba zhig las/ gnas gsar ba'i sras rdor dril 'dzin shes tsam zhig nged tshor dga' bas/ gnas gsar ba rang bla mar zhus chog pa'i snyan sbron dang bcas dbu tshugs shin
tu che bar mdzad cing / yab rgyal por yang khyed kyi sras de gar bzhugs zhus par gtsang gi shongs phyogs na yod tshul gsungs pas rtsad chod de/ bkra shis chos sder chung
ngu nas spyan drangs pa yin zhes dngos su gsung las thos pa bzhin/ gsang chen slob bshad kyi chos grwa chen por bkra shis chos sde'i grwa dmangs bgres song rnams dang / zhabs
drung yab la sogs pa bka' bgros te/ skyabs mgon dam pa 'di nyid gdan 'dren pa'i sgo dod/ bkra shis chos sde'i grwa bgres mdo sngags rgya mtsho dang / ge ra'i zhabs phyi
don ldan gnyis kyis gtsang du bskyod de/ zhabs drung gzhon nu dbus su gdan 'dren mdzad rgyu'i rgyu mtshan zhus shing lam tsam dus bsgrigs te dbus su log /zhabs drung
sku na phra gshis re zhig par rmor chen rdo rje 'chang chen por mkhan po gnang dgos tshul gyi zhu ba nan tan mdzad pa bzhin zhal gyis bzhes te/ sa glang zla ba bcu gcig pa'i
tshes

bco lngar mkhan chen rdo rje 'chang gzhon nu blo gros nyid rang bstan gyi srog 'dzin pa'i thugs bskyed rma med pas bsam bzhin du byon pa rmor chen rdo rje 'chang chen po nyid
'dus tshogs rgya mtshos bsnyen bkur dang bcas te zhabs zung seng ge'i khri la mngon par bkod/ ge ra chos mdzad bsod nams snang byed dang / ge ra'i gnyer pa phag skyag
sogs kyis gtsang nas yum sras gnyis gdan drangs te/ rim par nyang gzhung dang yar 'brog brgyud de/ 'gal ba zhes pa sa mo glang gi lo zla ba lnga pa'i nang du/ bkra shis dang
dge mtshan du mas mngon par spud pa'i gnas gsang chen zab mo'i chos sgra rgyun mi 'chad par sgrogs pa'i bkra shis chos kyi sde chen por zhabs sen gyi padmo rnam par bkod
pa na/ snyan brgyud bstan pa'i nyi mas phan bde'i pad tshal rnam par bzhad pa'i dge mtshan rmad du byung ba'i skya rengs cir yang shar bas nag phyogs bdud sde'i smag
rum mtha' dag ba mor nyi zer rnon pos bran pa'i chab rom ltar 'gyur ba'i sgo yangs por dod do/ /de skabs dbus nas gdan 'dren pa byung ba'i tshe/ zhabs drung gzhon nu'i thugs
la nged 'gro ba'i chos sde de ji lta bu zhig yod dam dgongs pa na/ ri nag po rtswa dang shing gis gang ba/ logs su chu bo chen po dal gyis 'babs pa/ gtsug lag khang dang
dge 'dun gyi gnas khang rnams bkod pa phun sum tshogs pa/ sngar gzigs myong myong 'dra ba'i bza' shing gi rigs du ma yod pa de rnams 'di lta bu zhig yin dgongs pa las/
gsung gis 'di ni 'di'o zhes skabs dbye bar mi nus pa zhig thugs la gsal bar byung bar/ rjes su gzigs tshe gong dkar chos sde yin par 'dug /ces dam pa mchog gi bka'

las thos pa ni/ khyab bdag mgon po bsod nams mchog ldan gyi yang srid du zhal gyis bzhes pa la the tshom mi mnga' 'o/ /nyang stong gnas gsar du pheb tshe skya ser thams cad
kyis gus pas 'dud cing bsnyen bkur rgya cher bstar/ lhag par rgan mo zhig gis phyag rten du sman rtse zhig phul ba na thugs dgyes pa'i tshul gyis bzhes nas phyag dbang mdzad
pas/ rgan mo dad pa'i shugs kyis drangs ba'i mchi ma lhung ba ni/ yang srid gong ma'i bag chags su mngon/ de nas re zhig bar khe gsum chos mdzad lung rigs rgya mtshos
'tsho skyong gi zhabs tog mdzad de bkra shis chos sde'i zur lcog tu gtan chags/ de tshe 'jam zhing yang ba'i na bza' dang / ro mchog phun sum tshogs pa'i bza' ba dang bca'
bas mchod cing / nyin re bzhin rin chen zangs kyi yol gor chab rgyun grang dro snyoms pas bkang ste/ zhabs drung gzhon nu'i sku lus legs par bkrus/ ras gsar pa'i steng
du bzhugs su gsol nas/ rtswi mar gsar pa bzhu ba'i khu bas sku lus yongs su khyab par byug pa la sogs pa sku'i sri zhu la mngon par brtson par mdzad/ ces thos shing / gnas
kyi slob dpon bsod nams snang byed dang / bsod nams rin chen gnyis nas yon tan thams cad kyi gzhi mo yi ge 'bri klog dang / chos spyod kyi rim pa sogs 'bul bar mdzad
pa'i tshe/ ji skad du/ chos kyi ma mo ma bslabs thugs su chud/ /ces pa ltar/ 'bri klog la sogs pa'ang brda bstan pa tsam gyis thugs su chud cing byang bar gyur te/ chos spyod
kyi rigs rnams kyang lan re zung re tsam gyis thugs la 'drongs pas dka' ba ci'ang med par mkhyen cing / lcags yos zla ba gnyis pa'i nang du/ 'phags yul paN grub dbang
po kun gyi

gtsug gi nor bu/ mdo rgyud spyi dang / khyad par yo ga'i srol 'byed chen po rgyal yum tshe sbyin dbang mos mngon sum du byin gyis brlabs pa'i grub pa'i gtsug rgyan dam pa slob
dpon kun dga' snying po de nyid kyi 'phags bod kun tu rnam par 'phrul pa du mas bstan 'gro'i don rgya cher mdzad cing / khyad par ljongs 'dir rgyal bstan spyi dang /
bye brag kha'u brag rdzong pa'i lugs bzang dri ma med pa de nyid gsal bar mdzad phyir bsam bzhin du sprul pa'i gar gyi rnam par rol pa/ rmor chen chos kyi rgyal po ngag dbang
kun dga' lhun grub bstan pa'i rgyal mtshan dpal bzang po'i zhabs kyi padmo la gus pas btud cing / yang srid du mar bla slob tu gyur pa'i thugs kyi bag chags mngon par
sad pas sngar 'dris kyi mdza' bo phrad pa ltar bla slob thugs yid gcig tu 'dres shing / ston dang bstan pa gzhan nas mi 'tshol ba'i thugs kyi dgongs pa khyad par can 'khrungs
par gdon mi za la/ 'di skabs rmor chen rdo rje 'chang chos sder bzhugs zhag bco lnga tsam bzhugs kyang bka' chos gnang tshul rmor chen rnam thar na mi gsal/ de lo
grwa tshang gi zhabs brtan 'bul ba dang lhan du lha ldan du chibs bskyod/ de skabs pad dkar 'dzin pa ngag dbang ye shes rgya mtsho rgyal ba mdzad pas de'i drung du gtsug
phud 'bul bar mdzad/ mtshan ngag dbang sbyin pa zhes gsol/ de nas chos sder phyags pheb/ 'di skabs khe gsum chos mdzad lha ldan du dus las yol bas/ zhabs 'bring pa dge slong
blo gros ye shes kyis bgyis shing / de lo nas bkra shis chos sde bla brang gi phyag mdzod dang gnyer pa sgo bstun gyis bsnyen bkur la brtson par byas/ dge slong blo gros
ye shes kyang lung rtogs kyi yon tan

dang / phyag rdzas gnyis ka ha cang che ba med rung / bla ma gong ma'i byin rlabs rgyud la zhugs pas thugs dam chos spyod 'phel zhing / rje nyid la lhag par gus pa dang / sku'i
sri zhu la brtson par yod 'dug pas/ dus phyi'i kyang dge rgan blo gros ye shes zhes thugs gtsigs che bar mdzad pa ni/ byas pa shes shing byas pa gzo/ /zhes pa ltar/
byas pa drin gzo rgyal sras byang chub sems dpa'i ngang tshul bla na med pa'o/ /de nas bong bu zhes pa lcags mo yos kyi lo/ /gsang chen smra ba'i chos gra chen po bkra shis
chos sde'i gtsug lag khang du rmor chen rdo rje 'chang chen po'i drung du khyim pa'i rtags cha lugs rnams mchil ma'i thal ba bzhin du 'dor bar mdzad nas/ bstan pa rin
po che'i sgor pheb pa'i thog mar skyabs gsum 'dzin pa'i dge bsnyen gyi sdom pa yang dag par bzhes te mtshan kun dga' legs pa'i 'byung gnas zhes stsal/ lo de'i mgo zla'i nang
du rdo rje 'chang de nyid kyi spyan sngar tshar chen rdo rje 'chang rjes 'brangs dang bcas pa'i bzhed srol ltar dkar lha gsum gyi chos kyi sgo phye ste gsang chen kha'u
brag rdzong pa'i zab chos srung ba'i 'khor lo rdo rje brag rdzong ma'i phyi nang gsang gsum gyi khrid kyis mtshon pa'i zab chos rgya cher gsan/ gzhan yang gong du bshad
pa'i rnam thar zhal gsung ma de nyid las/ zlog med dad dang snying rje'i nor gyis phyug /thos bsam rtogs pa'i shes rab mi dman pas/ /sdom gsum rin thang bral ba'i rin chen
mchog /dri med rgyan gyi phreng bas mdzes la 'dud/ /ces gsungs pa ltar/ dga' ba zhes pa chu 'brug dgung lo dgu pa'i steng du skyabs mgon rmor

chen rdo rje 'chang de nyid kyi drung nas paN grub dbang po a bhA ya kA ra'i bzhed gzhung rdo rje phreng ba dkyil 'khor bzhi bcu zhe gnyis/ grub pa'i dbang phyug darpan a tsArYa'i
bzhed srol kr-i ya sa muu nytse'i dge legs su byed pa'i dkyil 'khor gsum dang bcas pa'i dbang rnams yongs su rdzogs pa/ dbu ma lugs dang / sems tsam lugs kyi sems
bskyed sogs/ zab chos bsam gyis mi khyab pa gsan/ chu 'brug hor zla bcu gcig pa'i nang du dbu btsugs te/ 'phags yul paN grub kun gyi gtsug rgyan/ grub dbang rnal 'byor dbang
phyug gi bzhed gzhung / bstan pa'i mnga' bdag rje btsun sa skya pa rnams kyi yab chos/ mdo rgyud thams cad kyi nying khu/ gsung ngag rin po che lam 'bras bu dang bcas
pa'i dbang khrid/ lung man ngag dang bcas pa bdag chen rdo rje 'chang chen po yab sras brgyud pa dang bcas pa'i phyag srol las ji ltar byung ba bzhin du rgyas par gsan
te/ paN chen klu sgrub rgya mtshos/ tshogs par bshad pa'i drang don za zi'i gtam/ /rnam par spangs nas slob bu mchog dag la/ /gces pa gdams pa nges don snying po'i bcud/
/zab mo'i slob bshad 'khyongs bar byin gyis rlobs/ /zhes gsungs pa'i don mngon du gyur te/ chu sbrul gyi mjug dang shing rta'i lo mgo rnams la rmor chen chos kyi rgyal po
de nyid kyis mkhan slob sbrags ma dang / 'dul 'dzin blo gros ye shes dang / tshul khrims rgyal mtshan gnyis kyis zhabs phyi zhus te dgung grangs bcu gcig par tshig snga
ma dge tshul gyi sdom pas thugs kyi bum bzang yongs su gtams par mdzad cing / gzhan yang gsang ba 'dus pa'i smar

khrid/ gshed dmar skor zab cing thugs gtsigs che ba'i dbang khrid lung sogs shin tu mang bar gsan/ 'di skabs li'u thang gi khams btsun ngag dbang legs bshad zer ba zhig gis
gcod yul skor zhus pa'ang lhan cig tu gsan/ chos mtshams gung seng skabs sku rtsed kyi rnam pas/ bla brang steng na grwa gzhon 'ga' zhig la gcod khrid kyi dmigs pa 'phogs
pa'i tshul mdzad pa na tshig zur tsam yang ma nyams par byung bas/ rmor chen rdo rje 'chang gis gsan pas thugs lhag par mnyes/ byis pa rnams kyis byi'u dang byi ba sogs
bzung nas srog bslu zhus nas skur mnabs pa'i na bza' sogs kyang srog bslu'i yon du ster bar mdzad/ lan cig byis pa zhig gis ske rags slong mo zhus par/ zhabs drung gzhon
nu nyid kyi sku rags gser sked de gnang bar/ dge rgan gyis rtsad gcod zhus pas sngon du cang mi gsung zhing / rjes su slong mo bar ster dgos byung bas bya thabs ma rnyed
ces gsung ba sogs mdor na bdag bas gzhan gces kyi thugs bskyed rlabs po che de lta bu ni/ sbyor ba'i sngon du snying rje dang / /zhes sogs ltar/ gzhan rkyen la mi ltos par
rang chas su yod pas/ tha na khab skud tsam gyis mtshon pa'i dngos po che phra ci yin yang zhuu mkhan byung na de 'phral gnang / dge rgan sogs kyis rtsad gcod zhus na
lan ci'ang mi gsung ba sogs la 'di ltar gnang tshe mgo mi 'thon zhes zom po'i skur 'debs dang / skabs 'gar ha cang rgod drags pas/ 'di ni mtha' gnyis su 'gyur zhes kun gsal
yangs pa'i tha grur byis blo'i sbar tshod 'debs mkhan 'dra'ang byung bar grags pa ni shes bya lkog tu gyur pa dag gi khyad par gyi chos yang dag pa'o/

/gzhan yang gsang chen 'dus sde 'di nyid na bzhugs pa'i dbyangs rol gar sogs phyag len rnam par dag pa rnams/ chos mdzad gzhon du rgyal mtshan dang / bsod nams skal bzang las
dka' tshegs med par gsan cing / chos sder bzhugs pa'i 'chams kyi rigs ni gzigs yul du shar ba tsam gyis bde blag tu mkhyen no/ /skabs 'di dag tu srung mdud zhu ba kun
la phyag mdud dang / de la ljags mchil bran tsam gnang bas chu btags 'ur ba zhes drag tu 'khor ba de 'drar yang btags tsam nyid nas skad snyan par 'byin cing 'khor dal ba
sogs byin rlabs kyi mtshan ma mngon sum 'phral du mthong zhing / srung mdud kho nas 'gro phan kyang bsam gyis mi khyab/ deng sang ni gnod bya gnod byed kun la phan sems
bskyed de byas kyang phan gnod cher med pa 'dra zhig 'dug ces rjes sor bka' las thos/ shing lug lor rdo rje phreng ba'i dbang yongs su rdzogs pa bskyar chos su gsan zhing
/ gzhan yang rgyal yum rdo rje btsun mos grub chen nA ro ta pa chen po la dngos su gdams pa'i snyan brgyud gser chos zab mo rje btsun nA ro mkha' spyod ma'i chos skor phra
zhib dang bcas pa/ dmar po skor gsum gyi skor dang / mgon pod kha skong dang / bka' gdams gzhung drug sogs lung gi rigs du ma dang / phyag drug mgon bka' bcu gsum gyi
rjes gnang sogs rjes gnang gi rigs shin tu mang ba gsan/ 'di skabs phrin las kyis 'gro don mdzad pa'i dus su ma babs pas/ na bza' skor dang 'tsho ba rang 'grigs tsam gyi
tshul bzhes stabs/ chos yon kyang gser dngul sogs kyi dngos po rin thang can ni 'bul ba gnang rgyu byung tshod du mi gda'/ 'on kyang bsngo rten 'bul

mkhan phran tshegs byung ba'i dngos po rnams kyi ras dang la tha sogs legs pa rnams phyogs gcig tu mdzad de/ rig 'dzin chen po kun bzang padma phrin las mjal skabs 'bul rgyu
yin zhes shin tu gces spras kyis sba bar mdzad/ de phyin gyis phyag rdzas tshang ma rmor chen chos kyi rgyal po de nyid kyi phyag tu ci 'byor mdzad/ lan gcig rmor chen
rdo rje 'chang chen po rmor dgon du chibs bsgyur gnang skabs zhig zhabs drung sku na phra mo des/ kho bo rdo rje brag tu 'khrid grogs mdzod ces spyan chab kyis brnangs pa
ltar bshum pas/ rmor chen rdo rje 'chang nas/ da lam zhabs drung gi na bza' yang ngan pa dang / nged tsho'i rta drel gyis kyang lcogs pa med pas/ slad mar na bza' legs par
bzos te gdan 'dren zhu zhes gnang bas dbugs phyung / rmor chen chos kyi rgyal po rdo rje brag tu pheb skabs rig 'dzin chen pos bkra shis chos sde'i zhabs drung chung ngu
de sku khams bde bar bzhugs sam/ zhes sogs thugs brtse'i sgo nas bka' 'dri mdzad tshe/ gong gi gnas tshul rnams zhu bar mdzad pas/ rig 'dzin chen po yang spyan chab yun
ring mdzad de/ zhabs drung de khyed kyis gdan 'dren zhus nas mi pheb pa zhes thugs mi mnyes pa'i rnam pa mdzad pa sogs ni/ mngon pa kun btus las/ dran pa gang zhe na 'dris
pa'i dngos po la sems kyis ma brjed pa'o/ /zhes pa ltar bla slob gnyis kar yang sngon gyi gnas rjes su dran pa zhes pa'i zag med kyi mngon shes de mnga' ba'i dge mtshan
yang dag pa'o snyam/ de skabs zhabs drung yab nas bzhes spro glang po che la nor bu bkal ba'i dbyibs can lo gsar

gyi legs 'bul gras su 'bul ba gnang bar zhabs drung gzhon nu thugs shin tu mnyes pas thugs gtsigs che bar mdzad pa/ rmor chen rdo rje 'chang gzims chung du bzhugs pa la steng
gi rgya mthongs nas gzigs 'bul mdzad de/ sku zhabs 'di la dges sam/ zhes zhu bar mdzad pas kho bo shin tu dga' gsungs pas/ de ltar na 'di 'bul zhes gsungs par/ des na
khyed rang la mi 'ong gsungs pas/ sku zhabs mnyes na nga la med kyang rung zhes/ de ma thag tu 'bul bar mdzad pas/ rmor chen rdo rje 'chang nas kyang rab tu dgyes pa'i tshul
mdzad pas thugs blo shin tu bde bas deng sang brgya 'bul mdzad pa las kyang thugs tshim pa zhig byung ba/ dbang bzhi'i ngo sprod la/ gsang sngags rdo rje theg pa la/
/rten 'brel gnad du che bar bzhed/ /ces pa ltar/ rten 'brel gyi gnad la shin tu phan pa byung zhes phyis gsungs pa dang / rmor chen chos kyi rgyal pos kyang / rten 'brel
gyi gnad 'di col chung du snang yang 'bras bu che bas 'di la skur pa gdab tu mi rung bar gda' zhes yang yang gsungs par snang / me sprel lor grwa rigs blo ngan can rang 'dod
phugs su bcug pa sde dgon gyis zhabs 'debs dang / lar rgya zhes sogs ming snyan por btags te/ don du dam sel gyi sbyor ba rtsom mkhan re gnyis kyis thabs ngan g.yo 'phrul
sna tshogs la brten pa'i rkyen dbang las/ er khe dA'i tshing la mgo btags pa'i tsha bo rme ru a mchod zer bas/ bla brang tsha len byas te lo gcig tsam bzung bas lugs
gnyis ka nas phyi nang gi la rgyar phan pa lta ci/ kun spyod ngan pa kho nas kyang grwa tshang gi mig ltas la gnod tshab che bas sde dgon nyams gud du 'gro ba'i sgo dod
pa/ rig 'dzin chen po

kun bzang padma phrin las sogs/ tshar chen chos kyi rgyal po'i ring lugs dri ma med pa thugs dkyil du bcangs pa'i bla dpon gyi thugs kyis ma bzod pas rmor chen rdo rje 'chang
la/ da cha khyed kyis tshar chen rdo rje 'chang gi bstan pa dang / sde dgon gyi la rgyar dgongs te dgon pa tshur len pa'i thabs gnang dgos tshul gsungs pa bzhin/ rmor
chen rdo rje 'chang chen pos kyang / de don kho na thugs la bcangs te/ rgyal po lha bzang la chos sde 'di nyid lo dus kyi dkyil 'khor sgrub mchod dang / cho ga phyag len
gang ci gzhan dang mi 'dra ba sogs kyi rgyu mtshan phra zhib zhu bar mdzad pas/ rgyal po'ang thugs nges pa 'drongs te/ dgon pa 'phral du rtsis sprod dgos tshul gyi bka' rgya
gnang zhing / de don bzhin gser 'phyang zhes pa me bya lor tsha bo rme ru a mchod zer ba'i lag nas rmor chen rdo rje 'chang gis rtsis bzhes mdzad de/ dgon gnas nyams
par sor chud kyang / mngon pa nas zang zing med pa'i tshor ba sdug bsngal du gsungs pa dang / bdag cag gi ston pa'i zhabs la seng ldeng gi tshal bu zug pa dang tshul mthun
par mi 'gyang bar dus 'gyur gyi dbang gis rmor chen rdo rje 'chang la 'o brgyal sna tshogs byung ba/ de nas grol te chos sder phebs skabs chibs su ser sbreng sogs dus gnas
dang bstun na legs pas mi dgos gsungs te chos sder pheb thog /tshogs mang nas sgrol dkar la brten pa'i zhabs brtan legs po zab rgyas dang / spyi sos rmor chen rje la
dus 'gyur skabs zhabs 'gyur dpe med zhus pa'i dge slong nam rgyal la drin gzo'i gos chen gyi snam sbyar zhig bstabs/ de nas ma 'gyangs par rmor chen rjes chos sde'i

gdan sa dgongs zhu mdzad de tshogs dbus su bstan pa spyi dang / bye brag tshar chen yab sras kyi bstan pa thams cad kyi thugs khur yang dag dgos pa'i zhal ta bzang pos nan
tan stsal te/ chos dang zang zing gi sbyin pas phan bde'i dpal la sbyar/ gong du bshad pa ltar gcod khrid de gsan skabs tsam la yin nam/ gang ltar yang / gzhon nu dus la
lar sa srib tsam nas chos sde'i ltag gi dur khrod der byon te gcod skor nyams bzhes mdzad cing / de na btsan gnas pa'i shing sdong gnyen po zhig yod pa de'i yal ga bcag ste
bzhugs gdan gyi 'og tu bcug nas 'tshubs 'gyur dang lhong zhig e 'ong snyam du dgongs kyang / ci'ang ma byung gsungs pa dang / slob dpon rin po che padma 'byung gnas la
thugs dad shin tu che bas mtshan mo mnal la pheb khar rnam thar gsol 'debs chag med lta bur mdzad cing / bod yul nas srin yul du pheb tshul de gsungs pa'i tshe spyan chab
rang dbang med par byung zhing / thugs kyi khyer sor yang slob dpon chen po'i zhabs rjes su 'khril gyis pheb pa'i thugs snang dang bcas mnal mdzad pa kha shas byung gsungs
pa dang / gzims mal du mnal med pa'i skabs phal cher la'ang / thugs nyams la sku lus je che je cher song ste gzims chung gi nang khrigs gang nyams byed pa dang / thugs
snang de sad pa byung zhing / dgung grangs bco lnga tsam gyi bar la bar srid kyi snang ba de ma brjed pas/ skye srid tshor snang tur tur ba yang yang byung zhes gsungs
pa ni dgongs gzhi gzhan du gtad pa'i ldem po'i gsung kho na yin pa dpyod ldan dag gis gsung 'di nyid las 'khums shing / 'jam mgon a

mes zhabs sku gzhon nu gsung mkhyen tsam gyi thugs snang la/ yul phyogs kyi dbyibs kha'u'i chu tshan skor 'dra ba rgya gar gyi yul grong yin zer ba zhig 'dug pa/ de'i sgo nang
na yar 'byon dgongs nas cung zad byon pa na lce spyang 'dra ba'i sems can 'jigs su rung ba mjug ma ring la sbom po byas pa gnyis kyis pheb lam bgags nas ma btang ba'i
thugs snang shin tu gsal ba de la/ phyis gsung las/ kho bo rgya gar du skye ba len rgyu yin pa la ce spyang 'dra ba'i sems can mjug ma ring po byas pa gnyis kyis lam bgags
nas rgya gar phyogs la 'gro ma thub par log pa zhig dran gyin 'dug gsungs pa dang / cha 'dra bas skyes bu dam pa rnams thugs snang gcig pa'i ngo mtshar rtogs brjod kyi
gras dang / yang skabs shig tshas sder gnod pa'i gdug pa can zhig la ched gtad kyis zan gtor gru gsum chung ngu zhig bzhengs/ seng gdong ma'i ljags bzlas mdzad de dmigs
bya'i phyogs su 'phangs pas/ de'i dbyar byad ma de chus khyer nas tshe'i dus byas so/ /'di ni tshar chen rdo rje 'chang gzhon nu'i tshe 'byung po zhig khyir brdzus nas mtho
'tshams pa na/ byis pa'i 'khor dang bcas gtor bzlog gi lad mo mdzad pas khyi de khrag skyugs nas shi ba dang chos mtshungs pa sogs ngo mtshar ba'i rnam thar du snang ngo
/ /'di dag gi don bsdu na/ skye 'gro'i rims srung gu rus byin gyis brlabs/ /srung mas las bsgrubs sngon gnas thugs la shar/ /gang gi gdan sar bslabs sbyangs tshegs med
mkhyen/ /gnas gsar 'jam mgon gzhon nu'i rol rtsed yin/ /zhes so/ /gnyis pa ni/ rnam thar gsol 'debs zhal gsung ma las/ tshe rabs

du mar dge ba'i bshes gnyen mchog /skyabs gnas kun 'dus rmor chen chos kyi rjes/ /gsung ngag chos kyi bang mdzod gnyer gtad pa'i/ /rgyal tshab sems dpa' mchog la snying nas
'dud/ /ces gsungs pa ltar rnam 'dren dam pa 'di nyid ni/ sku na phra'ang sku'i 'khrungs rabs mang por sbyangs pa'i 'bras bu 'gog tu med pa'i mthu las mkhyen pa'i cha shas
yongs su gang bas bstan pa'i khur chen 'degs par bzod pa'i stobs yongs su rdzogs pa dang / khyab bdag rdo rje 'chang mgon po bsod nams mchog ldan gyis kyang dgung lo bco
lnga'i steng du chos sde'i khri thog tu pheb pa dang dus kyang mtshungs pa sogs rgyu mtshan du mar gzigs te/ de'i phyi lo rnam 'phyang zhes pa sa khyi lor mkhan sa rtsis
sprod mdzad de/ rmor chen rdo rje 'chang smon dga' rin chen bsam gtan gling du chibs kyi kha lo bskyod/ de skabs skyabs mgon mchog gi zhabs drung du sum ldan rdo rje 'dzin
pa kun dga' dpal 'byor ba'i zhal snga nas kyis/ grwa rgan ne tso'i brtul zhugs la co 'dri ba re gnyis nas g.yo 'phrul du mas bslad pa'i dbang gis gnas tshul de rigs lags
na'ang / ji srid byang chub snying po'i bar gyi mgon dang gling du gyur pa ni rtsa ba'i bla ma nyid las gzhan du ma gyur pas/ thugs kyi 'dzin stangs gzhan du gzhol ba
sogs gtan nas med pa zhig dgos tshul zhu bar mdzad pas/ bka' las/ tshe 'di'i pha ma la log lta sogs ni ga la byed/ 'on kyang 'di phyi bar do gsum gyi skyid sdug legs nyes
thams cad skyabs mgon rdo rje 'chang rmor chen chos kyi rgyal po nyid las gzhan du re ba'i 'dun pa skad cig

kyang med ces gsungs pa bzhin/ don la'ang gnas pa kho na yin te/ rmor chen rdo rje 'chang chen pos mkhan sa rtsis sprod gnang nas/ rmor du chibs bsgyur skabs kyi rnam thar
las/ dbon rin po che ni bla g.yer mthil na byis pa chung ngu ltar bshums kyin skyel bar pheb byung zhes byung ba ltar ro/ /'di lo skyabs mgon rdo rje 'chang 'di nyid dgung
lo bco lnga bzhes par rgyal bstan spyi dang / bye brag rje btsun brtse ba chen po'i ring lugs kyi nying khu/ gsang chen kha'u brag rdzong pa'i bzhed srol/ tshar chen chos
kyi rgyal po yab sras kyi bstan pa 'di ni kho bo cag kho nas bzung ste dar zhing rgyas par byas la skal bzang gdul bya'i bung ba rnams/ snyan brgyud padmo'i ze'u 'bru
las 'ongs pa'i zab rgyas gdams pa'i sbrang rtsis myos par bya'o dgongs pa'i thugs bskyed rmad du byung bas nye bar drangs te/ gangs can ljongs kyi grub pa'i dbang phyug chen
po rnams kyi nang nas mchog tu gyur pa sangs rgyas gnyen ston de nyid phyi dar bstan pa'i srol 'byed chen po mnyam med dI paM kA ra'i sras kyi thu bo/ /'brom dang / khu
ston gnyis dag snang skyed par byed pa'i mtshams sbyor mkhan/ yon bdag shAkya mgon po zhes bya ba'i rgyud du sku 'khrungs shing / mkhas btsun bzang gsum mdzom pa'i snyan
grags spur rgyal bod kyi ljongs su mngon par gsal bas/ bod shing sgo can gyi rgyal po sne'u gdong gong ma'i ti shrI bkur zhing / mnyam med tshogs sde chen po bzhi'i ya
gyal/ tshags mig tshogs pa'i mkhan thog nyer gcig pa mthu stobs dang nus pa'i mnga' bdag /mtshungs

bral mkhan rin po che gzhon nu blo gros kyi bzhugs gdan seng ge'i khri la zhabs sen gyi padmo mngon par bkod par/ spyi so/ bla brang / sbyin bdag sogs kyis zhal dkar/ legs
skyes/ bsnyen bkur yang phun sum tshogs par bsgrubs shing / gsang chen zab mo'i ring lugs 'jigs pa med pa gdong lnga'i dbyangs su sgrogs pa'i sngon 'gror/ rang gzhan gyi
dge tshogs chu bo'i rgyun rnams rnam mkhyen rgya mtshor 'jug pa'i thabs mchog bsngo ba'i rgyal po dpal gyi mgur las nye bar 'ongs pa'i legs bshad mya ngan med pa'i rol mos
phyogs kun rdzogs par mdzad pas gzur gnas kun gsang chen bstan pa'i srog shing gnas gsar pa yab sras brgyud pa dang bcas pa la mi phyed dad pa'i rang gzugs mngon par gsal
zhing lag pa'i padmo zum pa dang lhan cig bstod bsngags kyi me tog ci'ang 'thor bar byed ces thos so/ /gong smos ltar ljags sngags srung mdud kyis phan cha shin tu che
bas zhu mi mang du byung ba na/ rmor chen rdo rje 'chang de nyid la gnyan lhog gdon zhud sogs la phan pa'i sngags shig zhu bar mdzad pas/ sku rtsed kyi rnam pas sa skya
legs bshad kyi 'grel par byung ba'i bram ze gtsug phud can gyi rdzun sngags/ oM sgrim skabs tshol/ kye ma re mtshar/ phyi nas sngon par 'ong / de nas khyed rang shes/ hu
hu hu swA hA/ zhes pa de ljags spod gnang bas/ 'di 'dra sngags min par 'dra zhu ba gnang bas/ zhal 'dzum pa tsam yang mi mdzad par sngags los yin gsungs/ phyag dpe'i khrod
nas legs bshad kyi 'grel pa shog 'khyar zh-ig ston par mdzad pas/ sku na phra stabs gong 'og la

thugs zhib ci'ang ma byung bar sngags de kho na'i thad la gzigs pas thugs yid ches te ljags bzlas mdzad pas nus pa shin tu che zhing / srung skud btags pa tsam gyis gdon gdug
pa can yang zhi nus par byung ba ni bla slob gnyis ka'i che bar mngon/ kun ldan zhes pa lcags byi lor dbyar smon dga' rin chen bsam gtan gling du phyags pheb ste/ rdo
rje 'chang chen po nyid kyi drung nas lung rjes gnang gi rigs shin tu mang bar gsan te/ slar bsti gnas dam pa nyid du chibs bskyod/ 'di lo srid zhi'i gtsug rgyan dam pa skyabs
mgon rgyal ba'i dbang po thams cad mkhyen gzigs chen po blo bzang skal bzang rgya mtsho gser khrir pheb ste/ bod 'bangs thams cad la bde skyid kyi nyi ma shar ba'i
skabs su gyur pas/ thugs dges pa'i pad tshal ci'ang bzhad de/ khri 'bul rgya che spom mtho bstar ba gnang dgos dgongs kyang / gsog 'jog la brtson pa'i zhabs ring ba bzang
po med par ma zad/ de dag kyang brje len mang zhing / bla brang rtsis bzhes 'phral du'ang song ba bcas/ dngos po'i sgo nas gnang dkar bstan tsam byung 'dug pa/ zhabs 'bring
las byed rnams nas blos blangs na de tsam dgos don ci la srid kyang ji bzhin ma byung 'dug pa bcas/ 'on chos sdings su rgyal sras mchog sprul rin po che 'jigs med ye
shes grags par gnas tshul gnang bas khri 'bul gyi dngos po'i mthun rkyen rgya cher stsal zhing / chibs bsu'i chibs khal dang / zhabs 'bring ba sogs kyang chos sdings rang
nas thugs gra sgrig par mdzad de/ rgyal sras mchog gi sprul sku rin po che dang lhan cig tu stag rtse dngos

grub gling kha'i bar skyabs mgon rgyal ba'i dbang po thams cad mkhyen gzigs chen po'i chibs bsur pheb ste lha ldan du mjal phyag sogs grub nas yar klung du phyags pheb/ 'di
lo bdag gi drin chen rtsa ba'i bla ma dam pa yab rje rdo rje 'chang sku mched yum drung sku 'khor dang bcas pa gtso cher rgyal dbang rdo rje 'chang bdun pa chen por mjal
phyag legs 'bul mdzad pa dang / dbus lho byang gi gnas rten rnams mjal bar pheb pa dang chab cig rnam 'dren dam pa 'di nyid kyis gdan sa yar klung bkra shis chos sder spyan
'dren mdzad de lugs zung dang 'brel ba'i phu dud bla med bka' drin bskyangs yod pa gor ma chag kyang / de skabs kyi zin bris zhib par ma rnyed/ 'on kyang gnas gsar 'jam
mgon gong ma'i thugs dam rten gur mgon 'jim sku chung ngu zhig dang / mgul du khyad mtshar sogs 'bul gnang la yab rje dam pa thugs gtsigs shin tu che bar mdzad/ 'phar
ba zhes pa lcags mo glang lor bkra shis chos sde'i 'dus pa'i tshogs dang bcas lhan cig lha ldan du pheb ste/ skyabs mgon rgyal ba'i dbang por sgrol dkar yid bzhin 'khor lo'i
tshe chog dang 'brel ba'i sgo nas zhabs brtan rten 'byung gi gsol 'debs mjal 'bul mdzad cing / rim bzhin smon dga' bsam gtan gling du pheb ste/ khyab bdag rdo rje 'chang
rmor chen chos kyi rgyal po de nyid zhabs pad brtan pa'i ched du rgyal yum tshe sbyin dbang mo'i thugs dam gnad nas bskul zhing / dngos bshams yid sprul gyi mchod sprin
dang chab cig par lung dang rig pa'i lam nas nye bar drangs pas/ zhabs pad brtan par bzhugs dgos pa'i gsol

'debs kyang mdzad par/ rje bla ma'ang thugs lhag par mnyes te/ rten cing 'brel bar 'byung ba'i sgo 'phar rang 'grig tu gyur/ lo de'i zla ba lnga pa'i nang du dpal bsam yas
lhun gyis grub pa'i gtsug lag chen po'i nye 'dab bu tshal gyi pho brang gong du/ mdo sngags rab 'byams smra ba'i bshes gnyen dam pa khyab bdag bka' 'gyur ba chen po sangs
rgyas rgyal mtshan dpal bzang po'i drung nas/ rgyal pa'i bka' 'gyur ro cog gi lung rnam par dag pa gsal dag snyan gsum gyi sgo nas legs par gsan zhing / mdo mang gi lung
gsan mtshams su zhabs drung yab nas/ gnas gsar dang karma shag chen gnyis phyir slog gi zhu don rim par mdzad kyang / lhun sdings pa dang / bde chen rab brtan pa sogs kyis
rtsod pa byas pas ngal ba 'brel med du gyur pa thugs kyis ma bzod par lha ldan du pheb dgos byung zhing / mgron gnyer sbi chal chi ngag dbang blo bzang nas sne sbyor yang
dag gi /gun tshe dbang nor bus ched gnyer mdzad de lha ldan ru bzhi'i rgan po rnams la bdag khungs su yin rtsad gcod dang bcas/ rgya bod kyi mi sna rnams kyis bka' bgros
thog nas sa rigs bdag thob gang yin bdag 'dzin mdzad chog pa'i bka' shog stsal te/ bsam yas su phyir pheb/ sngar gyi chos 'phro rnams gsan/ slar yang ge ra'i sde pa rnam
rgyal nas gong sa skyabs mgon chen po gser khrir gegs med du pheb pa'i gtam snyan skyel pa'i mi snar gong du 'thon pa'i bdag rkyen du ger phyir slog zhus par/ skyabs
mgon dam pa 'di nyid nas lha sar pheb ste/ gun tshe dbang nor bus ched gnyer mdzad pa dang / sde

pa rnam rgyal nas sher sbyong ma nus par brten ger rang gnas byung zhing / de'ang rje 'di nyid dang po nas thos bsam sgom pa kho na'i thugs bskyed las sa ris dang sde dgon
gyi 'dzin skyong sogs la nan tar mi dgyes pa'i bla brang rang gis rigs 'dzin bzhin pa rnams kyang dka' tshegs chen pos gra tshang rang du sbyor 'jags gnang ba de bzhin yin
kyang / yab rje zhabs drung de nyid kyi sku drin bsab pa'i phyir zhu don snga phyi rnams kyang gnas gsar ba rang gi nang rten khyad can du ma'i phyag rten dang bcas nan
tan chen pos zhu bar mdzad cing / de steng nas tha na gsol zhing gcig tsam yang bdag gzung ma mdzad par/ sa ris yod do cog zhabs drung yab de nyid rang la rtsis sprod mdzad
pa yin no/ /dge byed ces pa chu pho stag /zhang zhung gi skad du zan yang ste/ lugs gsum mi 'gyur lhun gyis grub pa'i gtsug lag khang chen por phyogs 'dus dang gnyug
mar gnas pa'i 'dus pa ches mang ba dang chab cig par/ skyabs gnas rgya mtsho'i snying po rmor chen rdo rje 'chang chen po'i zhabs drung nas gsung ngag rin po che slob bshad
thun mong ma yin pa dbang / byin rlabs/ rjes gnang / khrid/ lung dang bcas pa shin tu zab cing rgyas pa dang / rgyal yum mkha' sbyod dbang mo'i skor sogs chos bka' rgya
cher gsan/ grub mchog kha'u brag rdzong pa'i ring lugs gsang chen snyan brgyud zab mo'i tshogs spyi dang / bye brag gsung ngag rin po che slob bshad kyi skor rnams bum
pa gang byo'i tshul du gsan cing / ma smin smin byed rgyu'i dbang gi skabs dbang stegs kyi dkyil 'khor rdul tshon gyis 'bri bar mdzad pa la/ skyabs mgon dam pa 'di nyid dngos
su bzhugs su

gsol te/ rgyal tshab kyi sras kyi thu bo mchog tu dbang bskur bas/ thams cad mkhyen pa klu'i zhabs kyis/ dbang lam lta khrid cha lag yongs su rdzogs/ /thun bzhi'i dbang dang
kha sbyor rlung la 'bad/ /'khor 'das dbyer med lam zab bla mar bshad/ /slob bshad snying la smin par byin gyis rlobs/ /zhes pa'i don mngon du gyur to/ /de dag gi don bsdu
na/ gzhon nu'i tshul 'dzin bsam yas yon tan bkra/ /shis pa'i chos sde'i khri chen la bzhugs pa'i/ /spyi dang bye brag bstan 'gro'i srog shing 'di/ /gnas gsar 'jam mgon
gong ma'i rgyal tshab yin/ /zhes so/ /gsum pa ni/ de'ang / dpal mgon 'phags pa klu sgrub kyis/ khrims ni rgyu dang mi rgyu'i sa bzhin du/ /yon tan kun gyi gzhi rten lags
par gsungs/ /zhes so thar gyi sdom pa bsrungs pas gnas skabs su mngon bar mtho ba'i srid pa rgyun mar thob cing / mthar thug sgrib gnyis bag chags dang bcas pa'i dgra tshogs
bcom par med thabs dang bral ba'i phyir/ sum brgya par/ nyon mongs dgra g.yul rgyal byed tshul khrims te/ /dge tshul brtul zhugs chu lon brtsigs pa dang / /'chi ba'i
mche ba 'byin par byed pa'i thabs/ /rdzogs pa'i byang chub dpal nod dbang bskur yin/ /zhes dang / 'dul ba sman gyi gzhir/ dge slong dang tshul khrims goms par byas na ting
nge 'dzin yun ring du gnas par 'gyur ro/ /ting nge 'dzin goms par byas na shes rab yun ring du gnas par 'gyur ro/ /shes rab bgoms par byas na 'di lta ste/ 'dod chags dang
/ zhe sdang dang / gti mug las sems yang dag pa kho nar rnam par grol

bar 'gyur ro/ /zhes thub gsung brgyad khri bzhi stong rnams snying por dril na sde snod rin po che rnam pa gsum/ de'i nang nas mngon pa dang / mdo sdes bstan pa'i go chod kyang
/ ston pa'i go mi chod cing / 'dul ba gnyis ka yin pa'i phyir/ slob dpon chos kyi tshogs dpon gyis/ rgyal ba ston pa de yi dam chos dag /mdo dang chos mngon yin gsung
'dul ba ni/ /ston dang bstan bcos dngos yin de yi phyir/ /gnyis 'gyur phyag bya sangs rgyas khyod kyis bzhin/ /zhes gsungs la/ de lta bu'i khyad par 'phags pa'i sdom pa
de'ang rnam par ma dpyad pa'i som nyi'i rang bzhin zhig bzhes tshe rgyu 'bras mi 'chol bar chos nyid bcas na 'bras bu'ang de ltar 'byung ba las ma 'das pas nges shes 'drongs
ba zhig gal che ba/ bod yul gling dgu'i rgyal khams 'dir bstan pa snga dar la za hor rgyal rigs mkhan chen po dhi sa twas sad mi mi bdun sogs la bstan pa'i rtsa ba so
sor thar pa'i sdom rgyun 'dzugs par mdzad pa/ log smon nye bar bdo ste glang dar ma 'u dum btsan gyis bstan pa bsnubs pa'i tshe chu bo ri'i sgom grwa'i dmar g.yo gtsang
gsum gyis gsan pas gsang thabs kyis drel rgyab non pa'i 'dul dpe dang bcas mnga' ris nas byang lam brgyud mdo smad rma lung dan tig yang rdzong du bon gyi bu shes rab can
sngon las sad de rab tu byung bar bskul bar 'dul 'dzin gsum gyi steng rgya'i hwa shang ke 'bag gnyis kyis kha skong par mdzad nas bsnyen par rdzogs pa'i mtshan dgongs par
rab gsal du btags pas/ spa sar gnyis/ ja cog gnyis/ bzhad srags gnyis/ 'al snub gnyis/ zong tshur gnyis sogs mang dag sdom

bar bkod/ de skabs dbus gtsang du sdom pa 'bogs len dang 'chad nyan sogs kyi rgyun lo bdun cu tsam chad pa'i rjes dbus su mdo smad nas bstan pa cung zad tshugs pa mnga' bdag
tshal nas sogs kyis gsan pas cis kyang 'bad pas bstan pa spel bzhed de/ klu mes tshul shes/ 'bring ye ston/ sga tshul blo/ rag tshul 'byung / sum pa ye blo lngar mthun
rkyen dang bcas pa'i brdzang ba/ gtsang gi btsad po rnams kyis kyang thos nas lo ston tshong btsun/ mnga' ris pa gnyis/ bo dong pa ste dbus gtsang gi mi bcus bla chen por
bsnyen par rdzogs pa las mched pa ka bzhi/ gdung drug dang / lo tsho/ tshong tsho sogs mang du dar/ 'a zhwa ye g.yung gi chab gtor ma dang / 'bre'i der bsam gnyis kyi rgyun
kyang gtsang phyogs su mang po 'phel/ klu mes kyi slob ma gzus la bu chen bzhi byung ba'i/ phyi ma gsum dang / rgya 'dul dbang tshul gyis rgya cher spel bar snga phyi
bar tshar sogs shin tu mang / bstan pa phyi dar la lo chen rin bzang sogs snga rabs pa'i 'dul 'dzin sdom rgyun der brten pa dang / lha bla ma ye shes 'od kyi dus/ 'phags
yul shar phyogs kyi paN chen dharmA pA la'i slob ma pA la rnam gsum las kyang mang du 'phel ba stod 'dul bar grags/ ma pham pa'i rnam sprul khro phu lo tsA ba byams pa'i
dpal gyis dka' ba brgya phrag khyad du bsad nas kha che'i bsod snyoms pa paN chen shAkya shrI gangs can bsod nams gsog pa'i mgron du spyan drangs te chu shul srog ma dgon
par nyin gcig la sgrub grwa gsum dang mi gnyis bsnyen par rdzogs pa'i nang nas gro shul ba khed gad byang chub dpal dang / gtsang pa

rdo rje dpal gnyis mkhan bu'i gtso bor gyur te bod mun gling du 'dul bstan nyi ma ltar shar bas khyab cing khyad par sa paNDi ta kun dga' rgyal mtshan/ srid gsum 'gro ba'i
mgon po chos rgyal 'phags pa/ dpal ldan bla ma dam pa bsod nams rgyal mtshan/ shes bya kun mkhyen bu ston zhabs/ rgyal ba'i sras po thogs med bzang po dpal/ ngor chen kun
dga' bzang po sogs skyes chen dam pa de dag gis 'dul bstan gyi rgyal mtshan phyogs thams cad du 'dzugs par mdzad la/ bla chen sdom rgyun bka' gdams sogs phal mo ches phyag
len la 'debs par mdzad pa dag min gyi/ skur pa btab na chos spong gi sgrib par mi 'gyur ram snyam spros pa bskyungs mod/ gzhan du na bla chen pos bsnyen rdzogs mdzad dus
kha skong gi rgya ban gnyis sprul pa yin min the tshom pa'i sgros rnying dang chab pas sogs kyis kyang sbags ma sbags mngon shes kyis dpyod dka' zhing / 'dir ni de rnams
kyi skyon dris ma spags shing mchog tu gyur pa kha che'i paNDi ta chen po de nyid las gangs can mkhas pa'i dbang po sa skya paNDi ta chen pos sdom rgyun bzhes par mdzad
de spel ba'i rgyun bar skabs su cung zad nyag phra bar gyur pa na/ thams cad mkhyen pa mang thos klu sgrub rgya mtshos bstan pa'i rgyun la gcig tu dgongs pa'i sdom rgyun
bzhes 'dun yod skabs/ byang bdag nam mkha' tshe dbang rdo rjes/ lu phu'i sgrub chen mkhyen yangs shig la sdom rgyun long gsungs pa'i zhal ta pheb nas/ de bzhin legs min
phyogs las rnam rgyal la bka' 'dri zhus pas/ rang re gnyis char byas chog gsungs nas/ mkhan po lu phu ba sangs rgyas 'od

zer gyis mdzad/ gzhan dge slong kha shas dang bcas blon po chu tshan khar gur gyi nang du bsnyen par rdzogs/ mdo rtsa las/ blangs pa la slar blangs pa med pa'i phyir ro zhes
gsungs pas/ sngar bzang bkras la dge slong gi sdom pa gsan pa de phul/ lcags thang pa la dge tshul dge bsnyen gyi sdom pa gsan pa de ma phul/ de'i tshe slob dpon dang gsang
ston 'os 'gyur zhig ma rnyed pas/ sangs rgyas 'od zer bas mkhan slob gnyis char mdzad/ gzhan dge slong gtsang ma gsum dang bcas bzhi'i dbus su bsnyen par rdzogs/ mkhan
slob cig car ba 'di la bu ston rin po ches/ mkhan slob gcig gis byed pa 'di bod gyi 'dul 'dzin rnams la ni snang / gzhung na bshad pa ni ma mthong gsungs pa de thugs mad/
'dul ba'i lung la bshad tshod yod kyang lag len med pa dang / lag len yod kyang bshad tshod med pa'i dmigs bsal mang bas de'i rnam dbye phye dgos/ yang kha cig dge slong
bzhis bsnyen rdzogs mi rung gsung pa ni/ tshig le las/ gal te bzhi ni las brjod mkhas/ /tshul khrims ldan par gyur na ni/ /bsnyen rdzogs ma smad gyur pa ste/ /lha yis
kyang ni phyag byar 'os/ /zhes pa 'di ma gzigs par zad/ /yang kha cig /bzhi'i steng du las rjod mkhan bsnan pas lnga tshang dgos zer nas 'bru skyog byed kyang / gal te bzhi
dang las rjod mkhan/ zer pa yod na bden mod/ gal te bzhi ni las brjod mkhas/ /zhes pas tshig nus la 'bru skyog de mi 'gro/ mdor na gsang ston yod na/ gsang ston bskor
ba'i las dgos/ bskor ba'i

las la lnga tshang dgos te/ bsko ba'i yul dge slong gcig /sko mkhan dge slong bzhi tshang dgos pa'i gnad kyis yin zhing / mdo rtsar/ skal pa dang ldan pa'i rang bzhin can la
bar chad ma dris par 'ong ngo / /zhes pa ltar gsang ston med na dge slong bzhis chog pa'i gnad ma go bar bab col ma mdzad cig /ces thams cad mkhyen pa klu sgrub rgya mtsho'i
rnam thar gsung rtsom ma las tshig cung zad bsdus nas bkod pa yin la/ mang thos klu sgrub rgya mtsho nas brgyud pa'i sa paN gyi sdom rgyud khyad par can de dpal sa
skya'i chos grwa chen por ji ltar byung ba'i tshul ni/ 'jam mgon a mes zhabs kyi rnam thar phun tshogs bdud rtsi'i char rgyun las/ de nas sngags 'chang bla ma thams cad mkhyen
pa chen po 'di nyid dgung gi 'jal byed lnga bcu rtsa bdun du pheb pa/ rnam rgyal zhes pa chu mo sbrul gyi lo gsar du shar ba na/ mdo khams nas a li chos rje grwa bu
slob mang po dang bcas/ 'jam dbyangs bla ma nyid dang / gdan sa chen po mjal bar 'byor/ lha khang chen mor mang ja brgyad tsam bskol zhing / ja dang ras la sogs pa'i gral
'gyed mang po btang / bdag nyid chen por ja gos dar la sogs pa'i 'bul nod rgya chen po sgrub cing shin tu gus par gyur/ rje btsun dam pa 'dis kyang chos dang zang zing
gi longs spyod lhug par stsal nas/ de dag gi re ba'i yol go yongs su khengs par gyur to/ /dgun thog der gtsang gram pa rgyang nas mkhas pa chen po mang thos blo gros rnam
rgyal gyi rje dbon rin po che mang thos grags pa rnam rgyal la gdan sa chen po 'dir 'jam pa'i dbyangs sa paNDi ta chen po nas brgyud pa'i bsnyen rdzogs kyi sdom rgyun zhig
nges par dgos rgyur snang ba spel ba'i mkhan po'i 'os rigs

su khyed che bar 'dug pas/ bstan pa soms la myur bar spyon zhig ces pa'i bka'i spring yig gser gyi shing rtas legs par drangs te/ dpal sa skya'i dbu rtse snying ma'i dri gtsang
mchog tu chos kyi rje de nyid kyis mkhan po mdzad de/ dge 'dun grangs tshang bas cho ga rnam par dag pa'i sgo nas/ chos grwa lho byang gi dge ba'i bshes gnyen mang por/
kha che'i bsod snyoms pa chen po shAkya shrI bha dra nas/ 'dzam gling byang phyogs kyi thub pa chen po 'jam mgon sa paNDi ta la legs par brgyud pa'i yongs su rdzogs pa
dge slong gi sdom pa yang dag par 'bogs pa'i mthun pa'i cha rkyen bzang po nye bar sbyar te/ dkar phyogs kyi lha klu sa gsum na gnas pa thams cad dga' ba'i zlos gar la
ngom pa med par rtser bcug go /zhes 'byung la/ sdom rgyun de nyid gong sa rdo rje 'chang lnga pa chen po'i bzhed tshul ni/ 'jam dbyangs bsod nams dbang phyug gi rnam thar
snying gi bdud rtsi las/ chu mo glang gi lor mkhan chen kun spangs pa chen po rin chen bsod nams mchog grub dpon slob rnams rnam 'dren dam pa 'di mjal bar pheb ste zhabs
brtan 'bul ba dang gong sa thams cad mkhyen pa'i gsung rtsom gong ma yab sras kyi zhabs brtan/ 'jam dbyangs gdung brgyud myur 'byon gyi smon lam dang bcas pa de 'dus tshogs
su 'dzugs par mdzad cing / zab chos mang du gsan/ lhag par thub bstan lha chen gyi mkhan po byams pa bsod nams bkra shis dge 'dun grangs tshad dang bcas pa'i dbus su/
sa skya paNDi tas bsnyen rdzogs kyi sdom rgyun bzhes te ma 'gyangs par rgyal dbang thams cad mkhyen pa chen po la phul ba'i rgyun de nyid deng sang rgya bod hor

gsum du khyab ste sa skya paNDi ta'i bsnyen rdzogs kyi sdom rgyun rgya cher 'phel ba yin la/ zhes bshad pa ltar/ rgyal dbang thams cad mkhyen pa chen pos bsregs bcad bdar ba'i
gser bzhin du legs par dpyad pas thugs nges 'drongs te dar rgyas su mdzad pa'i rgyun rnam par dag pa 'di nyid mchog tu gyur pas blang byar dgongs te/ legs sbyar skad
du shuu bha kri ta/ shar phyogs ma hA tsi nar zhin yin zhes 'bod cing / stod 'grel bod yul gyi skad du dge byed/ dbang thang dang bstun pa'i ming chu pho stag gi lo'i mnyam
med yang dag par rdzogs pa'i sangs rgyas shAkya'i dbang pos chos rgyal zla ba bzang por dang po'i sangs rgyas dus kyi 'khor lo'i rtsa rgyud gsungs pa'i dus chen/ chu shel
dbang po nag pa'i dga' ma dang rtse ba'i gral tshes phun sum tshogs pa'i nyin/ bod yul gyi rdo rje gdan chen po dpal bsam yas lhun gyis grub pa'i gtsug lag khang gi nye
'dabs su/ yongs rdzogs bstan pa rin po che'i mnga' bdag /rig grol gyi yon tan du ma'i rgyan gyis nye bar mdzes pa/ bdag cag gi ston pa dang rnam dbyer ma mchis pa/ don
gyi slad du mtshan nas brjod na ngag dbang kun dga' lhun grub bstan pa'i rgyal mtshan dpal bzang po'i zhal snga nas kyis mkhan po/ mdo sngags rgya mtsho'i pha rol tu son
zhing las kyi cho ga la mkhas pa khyab bdag bka' 'gyur ba chen po sangs rgyas rgyal mtshan gyis las kyi slob dpon/ nyes ltung dri ma'i chu 'dzin las grol ba'i sdom brtson
chen po tshul khrims rgya mtshos gsang ste ston pa/ dol chos 'khor gnas kyi slob dpon 'dul ba 'dzin pa kun dga' nor bus dus bsgo ba/ gnas brtan chen po phreng sgo gzhi
pa grwa

tshang gi slob dpon phun tshogs legs ldan gyis kha skong sogs mdzad de dad pa'i dge 'dun grangs tshang ba'i dbus su/ tshigs gsum rim gyis nos te bsnyen par rdzogs pa dge slong
gi dngos po mngon du mdzad/ brje ba gnyis brjes pa'i mtshan brje ba'i skabs/ sngar gyi mtshan gyi steng du ngag dbang dang theg mchog dbang gi rgyal po zhes mtshan gsol
bar mdzad de/ rgyal bstan rin po che'i sgor zhugs la yongs su rdzogs pas ngur smin 'dzin pa kun gyi gtsug gi rgyan bla na med par gyur to/ /dus de nyid nas bzung ste/
ltung ba sde lnga gnyen po'i khrims nyis brgya lnga bcu char gtogs dang bcas pa la spyan gyi 'bras bu ltar gces spras su mdzad de nyes pa'i dri ma phra mos kyang ma gos pa
lags so/ /de nas rang gi bsti gnas bkra shis dang dge ba'i mtshan ma du mas phyug pa gang der zhabs zung bkod de/ gsol 'debs zhal gsung ma las/ rim gnyis bsgom pa'i bsnyen
sgrub bzlas brjod sogs/ /dad mos spro bas nyin mtshan dbyer med par/ /rtag par gzhan gyi don la rab brtson pa/ /rgya chen sems bskyed 'gro ba'i mgon la 'dud/ /ces gsungs
pa ltar/ dpal kye rdo rje'i gzhi'i ljags bsnyen kha skong gi sbyin sreg dang bcas pa gnang skabs mkha' 'gros brda thabs dang yi ge sogs kyis rmi lam bzung ba'i grogs
yang yang byas gsung / ji ltar lags zhus pas/ nub cig chos sde'i rdo gcal du a ma skad lhang lhang 'dug par nyan pas rmi lam rmi lam zer yang bsam mno gtong dgos shig yod
snyam mam/ med lo ger snang ba las ngos zin pa ni ma byung / yang

nub gcig bud med cig gis labs kyang / mi go ba 'dug ces dpe shog cig gtad par bltas pas rmi lam gyi tshig kha yar 'dug pas rkyen byas rmi lam zin pa 'dra zhig byung zhes rjes
sor chos sder rje ngag la gsungs 'dug /'dis mtshon snga phyi rgyud sde gong 'og gi ljags bsnyen gyi rigs shin tu mang bar mdzad pa yin la/ 'di dag la brten nas rtags mtshan
ngo mtshar can mang du byung bar gdon mi za'ang / rjes 'jug rnams rtag par 'dzin pa'i 'ching rgyar tshud pa dang / lhag par rje nyid kyang yon tan sped pa la gtso bor
mdzad pas bsnyel tho zin bris 'dra'ang mi snang gshis rgya cher 'bri bar ma nus shing / sgra 'dzin gyi bu gar cung zad lhung ba rnams 'og tu 'bri bar 'gyur ba lags/ de'i
phyi lo rmor chen rdo rje 'chang nas zan yangs mi 'gyur lhun gyis grub pa'i gtsug lag khang du rdo rje phreng ba gnang skabs su dpon slob bcu skor dang bcas te rje bla
ma'i zhal dkyil mjal ba dang zhabs kyi padmo brtan par bzhugs su gsol ba'i rten 'brel bsgrigs par mdzad de/ sna tshogs dbyig ces pa shing sbrul lor gtsang du chibs kha bskyod/
gnas gsar brgyud de mkhas pa'i 'dun sa dpal zhwa lu gser khang khra mor phyags pheb/ snyigs dus kyi rgyal ba gnyis pa kun mkhyen bu ston rin chen grub kyi ring lugs
la gzhan dring mi 'jog pa'i mkhas pa chen po kun spangs pa bla chen thugs rje brtson 'grus kyi drung nas/ dpal dus kyi 'khor lo'i rdul tshon gyi steng nas byis pa 'jug
pa'i dbang bdun/ gong ma/ gong chen/ rdo rje slob dpon bdag po chen po'i dbang dang bcas pa yongs su rdzogs pa/ gdugs dkar mo can

lha bcu bdun ma'i dbang sogs rgya cher gsan/ rim bzhin 'og min gnyis pa dpal e wa~M chos ldan du gnas rten rnams la mchod 'bul smon lam mdzad/ 'di skabs gdan sa mkhan po mkhan
chen tshul khrims lhun grub yin 'dug cing mjal 'phrad dag snang sogs kyi nges sbyor ni byung tshod mi snang / rjes sor thar rtse rdo rje 'chang gi bka' las/ chibs pa
dmar po ga zhur yod pa zhig bcibs nas byon song bas dag snang dang sems 'phreng po byung gsungs pa las zhal rgyas pa ni ma byung 'dug /de nas bod yul gyi rdo rje gdan chen
po dpal ldan sa skyar pheb ste/ bdag cag gi drin chen rtsa ba'i bla ma dam pa dpal sa skya pa chen po sngags 'chang bla ma thams cad mkhyen pa ngag dbang kun dga' bsod
nams rin chen bkra shis grags pa rgyal mtshan dpal bzang po'i drung nas/ dpal chen rdo rje gzhon nu'i stod las byang chub sgrub pa'i dbang dang / lam dbang sogs chos bka'
mang bar gsan/ yab rje rdo rje 'chang nas kyang lugs gnyis kyi sgo nas bkur bzos phun sum tshogs par stsal/ rje 'di nyid kyi mtshan la/ 'jam dbyangs ngag gi dbang phyug
rgyal mtshan rab brtan dpal bzang po zhes yab rje rdo rje 'chang nas stsal 'dug pa'ang 'di skabs lta bur yin nam snyam/ gdan sa chen po'i gnas rten khyad par can rnams la
mchod 'bul dang / spyi sgos kyi bstan pa dar ba'i smon lam mdzad de/ sgro mo lung du grub dbang dam pa de nyid dang zhal rgyas gnang ba'i tshul ni mkhas grub dam pa mang
thos mtshan can de nyid ni mngon par shes pa la thogs rdugs mi

mnga' bas/ sgro mo lung du pheb gong zhag kha shas nas/ ma chen dpal grub la/ rje'i gsung las/ deng sang 'o cag gi rtsar mgon po bsod nams mchog ldan pheb kyin yod 'dug pas
gzims gdan dmar po gsar pa zhig bcos gsungs pas/ de bzhin bcos/ pheb rgyu'i snga dror de ring gsol ja bzang ba zhig sbyor la ja thang zur du zhog cig gsungs pas/ ma chen
gyis ci mdzad zhus pa na/ kha sang nas 'phros byung ba'i mgron chen de de ring 'byon par yod gsungs nas/ gzims khang gi phyi nang kun la phyags dar mdzad/ zhabs phyi rnams
kyis su pheb 'ong ngam snyam yun ring bsgugs kyang / su'ang ma byung / nyi ma dgong khyog tsam la lung pa'i phu nas btsun pa bong khal ded pa kha shas byung bas mgron
'ong gsungs pa de ya gi lags sam zhus pas/ de ka yin/ pheb bsu gyis gsungs pa bzhin/ zhabs phyi rnams kyis pheb bsu dang bcas/ dpon slob kyi gzims chung min pa'i nang zur
pa zhig tu yid tsam bzhugs nas/ mjal phyag dang chos 'brel dgos tshul ma chen dpal grub la gsungs pas/ ma chen nas gong gi lo rgyus de zhus/ dum tsam zhig nas dpon slob
rang gis phrag par kha btags shig 'gel bar mdzad/ phyag na sba mkhar zhig bsnams nas gnas gsar rje dang mjal 'dzoms la pheb skabs thugs nyams 'ur pa lta bu'i gsung las/ shing
glang ma'i steng du bya khyung chen babs/ /khyed gnas gsar gyi dbon po khams chen de/ /nged sgom chen gyi gan du pheb pa ngo mtshar che/ /zhes sogs thugs shin tu spro
ba'i gsung gleng duu ma tsam

zhig gnang / de nas gnas gsar ba chen por ni gu'i chos skor yongs rdzogs dang / dkon mchog spyi 'dus kyi dbang sogs rim bzhin stsal/ bzhugs ring gang por gsol zas sogs mthun
rkyen rnams gya nom par stsal bas rjes su'ang gsung las/ nga'i bla ma rmor chen rdo rje 'chang khams gsum dbang sdud de nyid kyi zhabs drung du 'dug pa las/ sgro lung pa
chen po sgom chen gyi bla ma'i drung du 'dug pa bza' btung mod pa byung zhes gsungs/ ni gu'i bka' khrid rnams stsal pa'i skabs nyin cig bzhugs g.yab na nyi sgrib kyi mthar
rdo bas mnan nas ljags lung gsan pa'i skabs su rlung drag pos rdo lag mgo tsam zhig dpon slob kyi sku mdun rang du shugs drag gis lhung byung bar chos zhu ba tshang ma
'jigs nas gsung shor/ dpon slob ni de ma thag sku drang por bsrang / spyan bar snang du hrig ger gzigs nas/ zhal nas a/ sgyu ma yin/ gsungs pa dang mnyam du yug cig lta
ba la 'byams song bas/ chos zhu ba gzhan tsho'i thugs la ci 'khrungs ni ma shes/ rje 'di nyid kyi thugs rgyud la sgyu ma lta bu'i ting nge 'dzin khyad par can zhig de dus
'khrungs par mngon te/ rje'i gsung las/ nged ni de skabs su sku mdun du chos gang zhus pa las de dus bogs che bar byung gsungs/ thon phyag gi skabs su gnas gsar rje'i mgul
la me long gi rgyab la rnal 'byor dbang phyug birWa pa'i thun mong ba'i bsrung ba'i skabs kyi sku'i rnam 'gyur gyi ri mo yod pa zhig gsol/ phyag g.yas lcags kyi rdo rje
phyar ba'i stangs ka /g.yon

lcags phur thur du gnon pa'i phyag rgya mdzad du bcug nas/ dar cig de skad la bzhugs shig /khyed mgon po bsod nams mchog ldan gyi rnam sprul yin pas sgom chen gyi rten 'brel
zhig bsgrigs pa yin no gsungs/ brda don 'di la gnas gsar rje rang ci'ang mi gsung yang / kho bo'i bsam tshod la ni bsrung ba thun mong ba'i sku zhal nang bstan du yod pa
de gsung ngag tshogs slob gnyis ka'i bdag po mdzad pa'i brda dang / de'i phyi me long g.ya' yongs su dag par yod pa de rig gnas sogs shes bya thams cad me long gi gzugs
brnyan ltar mkhyen pa'i brda dang / de mgul du btags pa de chos kyi 'khor lo bsam gyis mi khyab par bskor ba'i brda dang / phyag g.yas lcags kyi rdo rje 'phyar ba de rdo
rje theg pa'i bstan pa'i srog shing sra brtan mdzad cing / thabs kyi phyogs su lhung ba'i bdud kyi bar chad thams cad la thugs bag mi tsha ba'i brda dang / g.yon lcags phur
thur du mnan pa de rdo rje phur pa'i chos skor gyis mtshon gsang chen rnying ma'i ring lugs kyi sgo nas snyigs dus kyi phung 'gong thams cad gnon pa dang / khyad par
nged rang nas rje btsun sa skya pa'i zab chos phur pa'i smad las drag po sgrol dbang gi thog ma de gnas gsar rdo rje 'chang la 'bul thub pa'i rten 'brel yin nam snyam zhing
/ rdo rje dang phur pa de rta mgrin lcags ral gyi dbang rdzas mdzad skabs lo rgyus 'di rnams gsung byung / sgro lung du bzhugs skabs phar yang dgongs bzhed bzhin dza bhir
rlung sbyor dang / mngar ris rig 'dzin chen po nas brgyud pa'i tshe sgrub kyi gdams pa 'bul bar mdzad cing / grub dbang de nyid kyis bskul ma mdzad pa bzhin/ de gnyis
kyi nyams len gyi yi ge gsar rtsom kyang mdzad de/ phyag na gang yod kyi dngos po thams cad phongs med du 'bul bar mdzad/ grub

dbang de nyid kyi'ang mgul khug nas gser gyi TaM ga gcig stsal te/ 'di nga la sa skya bdag chen gyis gnang ba yin/ khyed sku na gzhon pas gsan sbyong mthar phyin mdzad nas
bstan 'gror phan pa mdzad dgos zhes sogs zhal ta nan tan gnang bas bla ma yab sras 'bral mi phod pa ltar gyur/ thugs 'phreng bzhin du 'dar gzhung nas rim gyis brgyud de tshar
chen chos kyi rgyal po'i gdan sa 'dar grang mo che gsang sngags rdo rje'i pho brang gi shar tsam du pheb pa dang der yod dpon slob rnams kyis gnas gsar dbon rin po che
yin par ngo shes te mkhan slob grwa tshang bcas nas bla brang du gdan 'dren gzhis len dang / spyi khang grwa rigs rnams kyis mjal phyag sogs zhus te/ tshar chen rin po
che'i dus chen bla mchod chen mo la/ mchod 'bul mang ja rgyas par stsal/ 'du khang gseng g.yab steng bzhugs khrir gdan 'dren zhus te tshogs gzigs mdzad skabs/ gsung las/
tshar chen chos kyi rgyal po'i gdan sa 'di mthong thos dran pa tsam gyis bla ma gong ma rnams nas dgon gnas 'di lta bur bstan 'gro spyi bye brag la phan bde rgya cher spel
'dug pas nged rang kyang skal pa bzang po byung gsungs nas shin tu dgyes/ zhag shas bzhugs par gnas gzigs mchod 'bul sogs mdzad cing / brag rtsa rdo rje 'chang gi gzims
spyil du gdan 'dren/ bsnyen bkur/ tshe dbang sogs bka' drin bskyangs/ de nas rmu gshongs/ mu gu lung / thub bstan dge 'phel/ cha lung rdo rje'i brag sogs la gnas gzigs
mchod 'bul mdzad pa'i pheb lam du brag rtsa

nang pas gdan 'dren/ 'bul ba/ zhabs tog rgyas pa dang bcas brag rtsa rdo rje 'chang gi yab de nyid kyi zhabs drung gnas gsar ba la phrin las 'gro don thogs pa med cing / sku
tshe thogs pa yod pas zhabs pad brtan ched tshe sgrub zab mo'i rim pa la thugs nan gnang dgos zhu zhing / spyan chab mang po bsil bas rkyen byas/ rje 'di nyid kyis kyang
spyan chab mang du mdzad pas sku rlung bzhes pa sogs mchod yon 'bral mi phod pa lta bu'i thugs snang shin tu dag pa byung / rmu gshongs la pheb lam du 'dar skyed gshongs
pas gdan 'dren zhus te 'bul ba zhabs tog dang / khong tsho'i gzhis steng shod tshang mar phyag nas mdzad de rmuu gshongs bla brang du bzhugs zhag gi gsung bskang / phrin
'chol/ 'dar grong mchod gzhis mjal zhu ba rnams la phyag dbang bcas mdzad/ de skabs rmu'i gnas brtan pa der/ bka' las/ mi khyod ni kun gzhi shin tu 'jam/ srung ma 'di ni
khyod la shin tu khros pa zhig 'dug pheb pa nas ma 'gyangs par kho bar rkyen ngan btud mar byung ba de sgrib bral ye shes spyan gyis gzigs par snang / sang nyin mu gu lung
dang / dge 'phel bcas la gnas gzigs/ mchod 'bul/ gsung bskang / mang ja sogs mdzad de/ dge 'phel du bzhugs/ sang snga bar kom 'dre brgyud de sgro mo lung du bzhugs zhag
dang / de gong sa skyar pheb skabs yum mchog bco brgyad ma sku drin can des slar rten 'brel gyi khyad sa skya nas dbus la pheb pa gnang dgos tshul gsungs pa bzhin/ slar
yang 'di phyogs su chibs kha bsgyur te lhun grub pho brang du

bzhugs/ 'di kha'i sde/ bstan pa/ gdung brgyud dang bcas pa'i rkyen sel du gdugs dkar mdos chen gyi slob dpon rje 'di nyid kyis thugs 'gan bzhes shing / phyir 'phen pa'i zhabs
phyi bde chen gling ban tshang bsnyen song rags bsdus kyis zhus nas cho ga /phyag len/ zor 'chams sogs gzhan las phul du phyin pa bka' drin bskyangs pas/ yab rje rdo rje
'chang chen po dgyes pa'i rtser son zhing / gong dkar mkhas grub dam pa blo gros dbang phyug nyid btsun mo spel gyi rab gsal 'og ma na bzhugs skabs yin pas/ zor 'phen
pa'i sang der zhal 'dzom skabs/ gsung las/ kha seng gi mdos de sgra gcan gyi gdong rang la khel bas ya 'ud shin tu che bsam/ kho bos 'di nas bsrung dmigs nan tan bgyis yod
ces sogs thugs la bcar ba'i gsung sgros dang / de skabs sa skyar snga phyir bzhugs ring mgon po'i dbang chen lnga sogs gsung chos kyang ci rigs gsan/ yab rje rdo rje 'chang
gi bkas bskul te/ dpal sa skya'i mgon khang du mar sku khrus dang / gsung bskang / 'phrin 'chol gnang tshe/ gzhi thog mkhas btsun chen po'i thugs dam mgon khang tshom
bar du gsung bskang mdzad skabs thugs snang du mgon khang de la rgya mthongs zang thal phug ste mthil zhal gyi dbus lcags skyed zangs chen bcas btsugs nang sha btsos pa'i
rlangs pa skya bun bun 'gro ba zhig byung gsungs/ dbus la pheb khar yab rje rdo rje 'chang gi yum sku drin can bstan 'dzin bsod nams bzang mos na bza' dgun chas sogs 'bul
ba dang chab cig gang ci'i

gnas tshul zhu bar mdzad yod 'gro'ang / rgyus yod ma mchis shing / gang ltar yum de nyid kyi gsung dang mdzad pa 'di la dpag na kho bo mched rje 'di nyid la bcol dam mdzad
pa 'dra mo byung / de nas rim gyis dbus la chibs kha bsgyur/ gar gzhung du tsha phog gnang skabs a tsa ra dar ma gzi brjid can rked bar dgang gzar blugs gzar phyag tshad
can gzer ba zhig dang gsung sgros yun ring du mdzad de bag pheb pa ltar bzhugs pas/ des kho rang gi nyer spyad gang yod gzigs phul/ de gras la phreng ba rakSha phreng lung
dmar pos byas pa phreng rdog re re'i mtshams su rdo rje'i mdud pa btab pa zhig 'dug pas de dus ci'ang thugs snang ma byung / rjes su dgongs pas bgrang phreng gi rnam bshad
rnams nas de'i bshad pa nges sbyar byung bas rgyud dang / grub chen gyi gzhung bzang 'dzin pa zhig yin 'dra dgongs pa 'di'ang lkog gyur gyi gnas shig yin 'dra/ zil gnon
zhes pa me rta'i lo nang bkra shis chos sde'i 'du khang du tshogs pa sum brgya brgal ba la rdo rje phreng ba'i dbang gnang skabs phyag dpe klog tsam re dang / bshar sbyang
khyug tsam re gnang / phyag dpe 'gro min gyi skabs 'jam dpal la gsol 'debs nan tan gnang bas gsung bshad thogs med 'ong zhes gsungs/ sde srid dwa ching ba dur skabs
bstan srid jus rim du dus 'khor gyi sgrub pa 'dzugs dgos la grwa tshang nas dbang zhus pas zhal bzhes ma gnang / grwa pa rnams kyis dbu tshugs kho nas chos sde'i lam 'bras
lha khang du dus 'khor gyi thig btab ste sta gon gyi bca' bsgrigs nas/ sang dbang gnang zhig zhus pas/ de'i mtshan mo mtshams sbyor thugs rtog mdzad nas dbang chen thogs
med du stsal bas

dus 'khor la shin tu byang chub pa'i grwa rgan rnams kha skyengs par gyur/ de'i ston rmor chen rdo rje 'chang mjal bar pheb/ bka' chos ci rigs stsal zhing / rdo rje phreng
ba gnang ba la legs sor bla gos cha rog sogs stsal/ lo 'di'i mjug dang lug lo'i mgor bla brang rtser ljags bsnyen ci rigs mang bar gnang / dbyar smon dga' rin chen bsam gtan
gling du rmor chen chos kyi rgyal po'i drung du zhabs thang la pheb skabs zhabs cung zad ngal nyams shar ba na/ lam bar du dzo ki zhig dang mjal bas de la zhabs ngal
nyams kyi brda mdzad pa na/ des zhabs ngar gyi nang nas bsnyun gzhi za ba'i tshul gyi rnam 'gyur bstan de gang yin gsung pa'i brda mdzad pa na/ des gshogs pa yod pa'i nyams
bstan pas thugs la khyung gi las tshogs rkang nad la phan pa zhig yin 'dra snyam pa 'khrungs shing / zhabs 'gros la'ang 'phral du bde nyams byung ba 'di ni sngon mkhan
chen gzhon nu blo gros zhabs cung zad 'dred par rdo zur gyis smas nas yun ring bsnyun tshul bzhes pa'i tshe/ thugs snang la dzo ki ras thod can byung bar zas skom gnang
/ rma bstan nas phan thabs kyis shig pa'i brda mdzad pas skra gseb nas sman bton nas byug pa/ dar gyis dkris/ dzo ki gar song cha med du gyur pa dang / dkris ma bkrol nas
gzigs par rmen pa tsam yang mi snang zhes gsungs pa dang 'dra bar mchis/ der zla ba drug tsam bzhugs te/ gsung ngag lam 'bras skor gyi chos bka' thun mong ma yin pa sogs
dbang lung shin tu mang bar gsan/ 'di skabs tsam la yin nam/ mdo smad sde bzhi dge bcu 'dzom pa'i yul

gru'i sa dbang chos rgyal chen po nas rje 'di nyid bstan 'gro'i don la yul phyogs der pheb dgos pa'i pho nya mngags pa bzhin 'byor/ de dang dus mtshungs tsam la/ 'dar grong
chen mkhan po gzhis rtse bas mkhan sa 'jog par mdzad nas grong chen pa rnams mkhan gsar 'os tho'i skabs gra dmangs kyis gleng rigs la brag rtsa rdo rje 'chang rang mkhan
po'i 'os yin kyang / da lta slob dpon gyi skabs dgon pa la phan pa 'di bzhin mkhan sa mdzad na ma byung dogs re zhig mkhan 'os gzhan zhig zhus/ slar slob dpon rin po che
'di nyid kyi sku drin bsab ched mkhan sar gdan 'dren thub pa zhig tshang mas byed zer ba'i gros mthun pas/ re zhig gi mkhan 'os la rje 'di nyid dang / thub bstan rnam rgyal
gyi mkhan chen tshul khrims bzang po gnyis byung ba bzhin/ grwa tshang nas rta nag tu bang mi zhu shog dang bcas gnas tshul zhus pa'i lan du/ thub bstan 'di grwa sa 'gangs
che bas ngos nas grong mo cher phan thogs pa zhig mi 'ong gsung bar/ bang mi spro thung de tshig pa zos nas log 'gro ba'i lam du/ bla ma grog ma gzigs yin 'dug /dgon
pa la bla ma mi 'byor ba rang mi 'ong ngam zer zhing song bar/ shul du thub bstan mkhan chen gyi gsung las/ lo shas grong chen mkhan po byed 'dod yod kyang bang mi la nyan
long med pas ma byung gsungs/ de nas rje 'di nyid mkhan por zhu ba'i yig rgya dang bcas rje drung skyid pa yab rje rdo rje 'chang chen po'i zhabs drung du rdzong bda'
bzhin yar lam grub dbang sgro lung par mkhan sa su 'os gsung brtag zhus kyang ma gnang bar/ sa skyar 'byor tshe yab rje dam pa de nyid skyed lhas su sku

mtshams dang 'grigs/ mdzod du de skor 'phros pas/ lan du/ rta nag grwa sa che gshis grong chen par phan slebs med tshul dang / yar lung zhabs drung rin po che'ang sa khad 'gyangs
pa bcas ji 'dra/ 'ong ngam/ da rung grwa tshang gros thog nas 'os gzhan dgos tshul 'dra mo byung yang / rje drung skyid pas 'os tho 'di gnyis ma gtogs med pas gsung
brtags lan ma thon bar zhag grangs ji tsam bsgug dgos kyang de bzhin byed ces nan tan bgyis pas/ yab rje rdo rje 'chang chen pos brtag sgril mdzad pas bzang thon du rje
'di nyid byung ba'i gsung lan pheb pa dang bstun rje drung skyid pa grong mo cher 'phral du log ste/ grwa tshang nas dbus 'gro'i grabs yul gyi rje 'di nyid la zhu shog dang
/ gzhung zhabs rin po cher snyan sbron ched/ bka' blon lum pa ba/ lo tsA rje drung / g.yag rong zhabs drung rnams la zhu shog bcas grub nas/ 'di gar gang spyi'i gros
bsdur la byung skabs/ 'di nas dbus gtsang sa khad 'gyangs pas dgon pa'i yig rigs 'phral du 'gro ma thub tshe/ ngo tshab rgyal mtshan rin chen deng sang dbus phyogs la 'thon
nyer yod pas/ de dang chab cig legs 'dra zer ba bzhin 'dar grong ba'i shog rgya dang bcas thon/ ma 'gyangs par 'dar grong mchod gzhis la po ta la zhol gyi khral rigs 'ded
khra thon par gtan tshigs btsan dmigs spyan 'bebs kyis kyang go ma chod par rje drung 'brug chos 'phel lha sar thon pa dang 'di kha'i ngo tshab thug par mkhan skor thag
chod pa zhig ma byung bas/ da lam khyed rang phyin thog thag chod pa zhig dgos zer ba bzhin/ lo tsA rje drung brgyud gnas tshul zhus pas don smin gyi bka' shog mchod yon
rin po che gnyis char gyis stsal

nas re zhig gtsang la log /ma 'gyangs par bkra shis chos sder mchod yon gyi phyag dam dang bcas bang phyin ched mngags bzhin zhabs drung du 'byor yang / rje 'di nyid kyis dbus
gtsang sa khad 'gyangs pas mi 'ong gsungs nas zhu shog ma bzhes pas bang phyin des rmor chen rje'i zhabs drung du lhags te bka' khyab mgo 'dren zhus pa bzhin gsung shog
bang phyin gyi yi ge dang bcas grong chen gdan sa mdzad dgos nan tan stsal ba bzhin zhal gyis bzhes/ me lug hor zla drug pa'i tshes bco brgyad nas sa sprel hor zla lnga
pa'i nyer drug bar gangs ljongs bstan srid kyi gegs chag glo bur du langs pa lta bus gnam bskos dga' ldan pho brang pa'i bka' blon chen po rnams thugs ma mthun pas rkyen
byas dbus gtsang bde gzar langs/ nyes med skye 'gro du ma gums shing / spyi bye brag la phan nges pa'i gnas rten bstan 'dzin dge 'dun gyi sde kha shas la'ang nyams chag
byung ba bcas/ yang tig bod 'bangs bsod nams zad pa'i skal ngan de 'drar rlabs chen rgyal sras kyi spyod pas gtsang dbus gnyis char la gang phan mdzad pa'i dgongs gtad thun
mong min pa yod 'gro'ang / rmu rgod rnams re zhig gdul byar ma gyur pas chos sde nyid du gtan chags shing thugs gnyer thugs dam gyi rigs rnams rtag 'grus mdzad/ de skabs
rmor chen rdo rje 'chang de nyid mkhas grub 'gran zla dang bral bar bzhugs pas ris med che rgu phal cher gyi dbu blar gyur pa la dus ma bde ba de lta'i skabs gnas tshul
sna tshogs byung dogs bcas zhal slob spyi dang / khyad par rje 'di nyid kyis ched gtad zhabs drung

du bcar te/ dus gsum gyi gnas tshul gsol bar 'os pa rnams zhus pas/ rmor chen rjes rje 'di nyid sogs la gzhan ngal sel ba'i bslab ston tsam las gzhan ci 'ong ma gsungs/ de
nas ji skad du/ chos rnams thams cad rkyen bzhin du/ /'dun pa'i rtsa la rab tu gnas/ /gang gis smon lam ci btab pa/ /de 'dra'i 'bras bu 'byung bar 'gyur/ /zhes gsungs pa
ltar/ sngon gyi smon lam dus babs kyi dbang gis gtsang pa dpung bcas g.yul las rnam par rgyal te/ dpal mi'i dbang po bsod nams stobs rgyas de nyid gnam bskos dga' ldan pho
brang pa'i rgyal thabs kyi kha lo gyen du 'degs phyir zhabs pad gser gyi khri la bkod pa'i skabs lha sde mi sde tshang mas legs 'bul dgos pa bzhin dga' ldan khang gsar
du mjal phyag la pheb cing / legs 'bul sogs spyi 'gre ltar mdzad de yar klung du pheb/ rmor chen rdo rje 'chang de'i dgongs gzhir/ srid gsum rnam 'dren rgyal dbang thams
cad gzigs pa chen po'i mdzad phrin mkha' khyab tu 'gyur ba dang / bod ljongs kyi skye rgu rnams bde legs su gyur na ci ma rung dgongs pa las/ phyogs phul rang rgyal gzhan
pham gyi thugs bskyed phra mo tsam yang mi mnga' bar mngon sum tshad grub dang / rdo rje 'chang gis rgyud sde rnams su mngon spyod kyi las bya ba'i yul du bshad cing / gang
la mngon spyod ma byas na rdo rje 'dzin pa la rtsa ltung bcu pa 'byung ba'i rkyen du 'gyur ba'i gdug pa can rnams la mngon spyod mdzad pa ma gtogs/ dgos med gya tshom
gyi rigs gtan mi mdzad pa ni/ spyir bstan pa rin po che'i sgor pheb pa'i bshes

gnyen dam pa yin par ma zad/ bye brag mkhas btsun bzang gsum gyi yon tan mngon du gyur pa ni dus mtshungs kyi skye bo kun gyi spyod yul du gsal ba dang / de dus kyi zham ring
pa tshang mas nges shing gleng ba de bzhin lags kyang / lum pa ba dang sku nye mchod yon yin pa'i phul phyogs dang / phra ma mkhan 'ga' zhig gis dbyen bcos pa'i sku rkyen
la brten nas rdo rje 'chang de nyid la mi'i dbang po nas bla ma dgon gnas dang bcas par mdzad tshul de ltar shar ba'i lkog gyur mtha' dag rmor chen rje nyid kyis mngon
par shes pas dgongs pa bzhin bsti gnas nas pheb dgos dang g.yul rgyal lhun rtser sgor sgyil zhus par/ rgyal sras sprul pa'i sku rin po che ye shes grags pas nyid kyi sku
srog blos btang gis mi dbang chen por snyan zhu mdzad nas 'on chos sdings su gdan 'dren par mdzad de pheb lam yar klung brgyud de pheb par chos sde'i grwa bgres kha shas
kyis smon gro bkra shis sgang du mjal/ bkra shis chos sder gdan 'dren gyi zhu yig bang phyin ched rdzong gi lan du/ da lam pheb bskyod ma bde zhing myur mjal 'ong ba'i
gnas tshul stsal ba na/ rje 'dis bla brang steng nas spyan chab dang bcas phyag kho na mdzad pas steng grib bsnyun ro zhig yod pa de'ang 'phar ba lta bu byung gsungs/ sa
sprel dbyug zla'i nyer gsum la rmor chen rdo rje 'chang rgod tshang ri khrod du pheb nas ma 'gyangs par mjal phyag zhu bar pheb/ de'ang mdzod 'grel las/ byis pa lag mthil
'dra ba yis/ /'du byed sdug bsngal spu mi rtogs/ /'phags pa mig dang 'dra ba rnams/ /de yis rtag tu yid kyang 'byung / /zhes pa ltar/ skyes mchog spyi dang / khyad par rje
'di nyid ni phyi rkyen tsam lam ltos pa'i nges 'byung skyo shas drag po rgyun chags su bzhugs pa la bri gang

mi mnga' yang / tshur mthong dag gi snang ngor 'khrug long zi bun sna tshogs de dang / lhag par rmor chen rdo rje 'chang lta bu lhar bcas kun gyi bsod nams kyi zhing mchog
bla na med pa der/ sku nyid rang ngos nas tsandan dang stwe 'ur mtshungs pas 'o brgyal gyi rnam pa mi mnga' yang / gzhan dag bsod nams ma yin pa gsog pa la thugs yid lhag
par 'byung bas/ da ni ltag pa brag la gtad pa'i nye lam 'di la brten nas rgyal ba brag phug pa dang / dbang phyug bzhad pa rdo rje'i rnam thar 'khyongs nges pa zhig mdzad
snyam/ thugs rje chen po'i dmar khrid kyi ljags lung zhu bar mdzad pas/ de sngar gsan grub nas yang bskyar ci mdzad gsungs par/ dus 'gyur 'di dag la dpag 'di la chig sgril
gyis 'di bzhin bgyid 'dod lags zhus pas/ de 'dra gtan nas mi legs/ de bas 'di gsan pa 'thad gsungs/ sngar ma gsan pa'i thams cad mkhyen pa dkon mchog lhun grub kyis mdzad
pa'i rnam sras mchod chog gi ljags lung phyag dpe bcas stsal ba gsung chos dngos su gsan pa'i tha ma yin pas/ rjes sor bka' las/ tshul de longs spyod kyi rten 'brel
khyad par can la dgongs/ de'i rten 'brel mdzad pa yin snang bas/ deng sang dngos po'i sgo nas tshogs gsog dang / bstan don cung zad bgyid rgyu 'ong ba 'di de kho na'i thugs
rjer gda' gsungs/ de skabs kyang dga' skyo zung 'brel thugs dran mi gsos pa lta bu'i ngang nas skyabs mgon dam pa yab sras zhal rgyas gnang thub tsam byung / rmor chen
rdo rje 'chang de nyid gzhi nas sku khams mi dwangs pa'i khar rgyal dbang thams cad mkhyen pa chen po li'u

thang phyogs su chibs bsgyur gnang dgos tshul gsan pas rkyen byas te/ da rang dus skabs 'di 'dra la shi ba dga' gsungs nas/ sngar sku'i rnam pa grub chen birWa pa lta bu 'ber
mo'i tshul du yod pa las/ sku sha rnams kyang nyin khyad zhag khyad lta bus skam tshul bzhes te zla ba bcu gcig pa'i tshes bcu gnyis kyi tho rengs lam dus rgyas pa gcig
mthud/ gnyis mthud du mdzad rjes sku'i nang nas 'ur sgra dang bcas chos sdings rgod tshang ri khrod nas mkha' spyod chen por zang thal du gshegs/ phyag mdzod blo ldan nas
sku gdung zhugs 'bul sogs la skyabs mgon dam pa 'di nyid gdan drangs pa bzhin rgod tshang ri khrod du pheb ste/ rdo rje 'chang de nyid kyi sku gdung rin po che zhugs la
'bul ba sogs zhabs tog rnams dpyis phyin par mdzad/ chos sdings kyi grwa bgres kha shas la rgyal yum mkha' spyod dbang mo'i byin rlabs sogs chos bka' mang tsam gnang ste
chos sder phyags pheb/ rmor chen rdo rje 'chang gshegs skabs dbus gtsang bde gzar gyi mjug dang gzhi nas bla brang du phyag 'byor chung ba sogs kyis dgongs rdzogs mchod
'bul ha cang gi rgya che ba zhig ma byung yang / gtso bor snyan brgyud bstan pa'i mnga' bdag tu bzhugs pa 'di zab dgongs yongs su rdzogs pa'i mchog dang / der ma zad thugs
dam rgyun 'phar gyi rigs thams cad kyang rje de nyid kyi dgongs rdzogs kho nar nges shing / yengs med brjed med bla ma spyi bor bsgom/ /zhes pa ltar dbang byin rlabs rjes
gnang rnams kyi so so'i ye shes dbab sngags rdzogs nas/ rab 'byams mdo sngags kun la mkhyen rab rgyas/ /zhes sogs

rmor chen rje'i gsol 'debs sha lo ka gcig gi mthar/ drin can bla ma'i zhabs kyis byin gyis rlobs/ /zhes chag med mdzad pa dang / dus phyis chos sde rmor dgon ma lag gsum du
zla rer bla mchod chag med dang / she'u grong du zla rer mkha' spyod ma'i sgrub mchod/ bsam yas rab byung bar kye rdor dang / 'phags sder mkha' spyod ma'i sgrub mchod rnams
'dzugs par mdzad pa sogs la rje de nyid thugs dgongs yongs su rdzogs par mngon te/ bka' las/ rnam dkar gyi bgyi ba mtha' dag rdo rje 'chang de nyid kyi dgongs pa rdzogs
thabs kho nar bsngos pas/ nub gcig rmi lam du/ dam pa de nyid 'khyags thog zhig la zhabs 'dred 'ong la khad lta bur pheb byung bas nged kyis rngul gzan 'khyags thog tu
bting ba'i steng la gdan 'dren zhus pas pheb bde zhing thugs mnyes pa'i tshul mdzad pa zhig byung bas/ gnyid sad nas dges tshor dpe med byung zhes rje ngag la gsung 'dug
pa 'di la dpag na/ nges don du rmor chen rje de nyid la skyon yon gyi rtog pa ci la mnga'/ drang don kun rdzob tsam du dus gsum du bla slob gnyis lhan cig tu 'brel zhing
/ rmor chen rje 'o brgyal gyi tshul bzhes na de la nges par rje 'di nyid kyis zhabs tog sri zhu yang dag par mdzad pa'i mtshan mar mngon no/ /de dag gi don bsdu na/ sdom
gsum dpal 'dzin bzlas brjod pha rol son/ /gnas brtan mkhas grub mjal zhing zhal bcud gsol/ /skal ldan rjes bzung dam pa'i dgongs pa bsgrubs/ /gnas gsar mkhas btsun bzang
po'i rnam thar yin/ /zhes so/ / ! bzhi pa la thun mong ba spyir bstan pa

dang / mchog gi mdzad pa bye brag tu bshad pa gnyis las/ dang po ni/ grub dbang sangs rgyas rgya mtshos/ ma 'gro kun sdug bsngal rgya mtsho las/ /phan bde dga'i grong du 'khrid
mdzad pa'i/ /skyabs legs pa'i 'byung gnas 'gro ba'i mgon/ /rje gnas gsar chos rje zhes gsungs pa ltar/ de'ang / zhi ba zhes pa sa bya lor slar yang mdo khams nas sde
dge sa skyong bstan pa tshe ring gis/ 'di khar sgrub mchod rgyas pa zhig 'dzugs rtsis la sa lugs kyi bla ma dus kyi 'khor lo'i dbang lung / cho ga phyag len/ gar thig dbyangs
gsum gyi rgyun khungs gtsang yod nges shig cis kyang dgos tshul rgyal yab sku zhabs su zhu bar mdzad pa bzhin/ des kyang sa skyong mi dbang chen por snyan zhu mdzad
pa dang phyogs mtshungs su/ grub dbang dam pa sangs rgyas rgya mtsho'ang ched gtad kyis dbus su pheb ste nan tan zhu bar mdzad pas ha lam zhal gyis bzhes shing pheb lam
lam rgyus pa khams pa phyug rgyal zer ba zhig kyang 'jog par mdzad/ de lo bsam yas su chos skyong chen pos rab byung grwa tshang gi grwa pa lo nyi shu lon pa yan chad bsnyen
rdzogs sgrub dgos tshul gyi bka' lung stsal bar/ gra tshang nas dbu tshugs nan tan mdzad de rab byung gi grwa pa shin tu mang bar bsnyen rdzogs mdzad skabs/ khams pa
phyug rgyal sku mdun na yod skabs shig la grong chen bang phyin lung ru steng pa'i grwa pas gtsang du 'phral pheb dgos tshul zhus pa dang / khams pas khams la gdan 'dren
tshul smras pas de gnyis sku mdun du rtsod pa na/ grong chen bang phyin la thugs dgyes te khyod gdan sar zhen

chen po byung zhes gsung bar grags/ grwa tshang nas kyang legs so'i tshul du tshe dpag lha dgu la brten pa'i zhabs brtan dang maNDal 'bul ba'ang rgya che ba dang / sde pa kun
chos nas kyang khrom dbang gi sbyin bdag bgyis te bsnyen bkur zhing kar dril rtse lnga/ dbang rdzas nyer mkho/ na bza' sogs 'bul nod kyang gzabs rgyas bstar/ 'bras spungs
su rgyal sras rin po cher gser chos dmar po skor gsum sogs dbang bka' rjes gnang du ma 'bul bar mdzad de/ dga' ldan khang gsar du sa skyong mi dbang mjal phyag la pheb/
de skabs mi dbang chen po nas mdo khams su pheb dgos kyi bka' nan tan stsal te/ pheb lam du rdzong sgo so so nas gsol phog dang / rta 'ul/ dos khal sogs kyi lam yig bka'
shog sogs mdzad de/ de bar dgon gnas chos gzhis rnams la gang phan byed ces pa'i zhal bzang kyang stsal te mdo khams su pheb pa'i sgo dod/ rim bzhin bsam yas su pheb ste
grwa tshang gi 'dod pa ltar mdo sde mchod par bzhugs shing / gnas srung chos skyong chen po khog tu rlom par mchod gsol phrin bcol sogs mdzad cing / chos skyong nas kyang
'byung 'gyur gyi lung bstan yid ches pa mang du gsungs te skad cig kyang mi 'bral bar phrin las bsgrub par zhal gyis bzhes shing / lha rdzas dang sku srung lta bur ba
dan legs pa'ang stsal/ gong du bshad pa ltar 'dar grang gdan sa zhal gyis bzhes kyang bde gzar stabs gtsang du pheb ma thub gshis rim 'gyang du lus pas/ khams nas yar ma
phebs bar bla gzhis tshang ma grwa tshang spyi nas blangs pa'i 'ong 'babs rnams

kyis gtsug lag khang gi zhig gso dang / spyi rdzas gsar bzo byed dgos rnams gang 'grub byas pa'i slar 'di yin gyi zhus dag pher ba dang / sgrig lam kun spyod gang ci sngar
rgyun las nyams chag mi 'ong ba'i bkod khyab do khur dbu che las sne rnams nas theg pa khur len dgos tshul gyi bka' mchid mthar phyin stsal te bang phyin phyir slog mdzad/
yar klung du gsang chen 'dus pa'i tshogs kyis rje btsun yid bzhin 'khor lo'i sgo nas zhabs zung srid mthar brtan pa'i thabs mchog snyan brgyud zab mo'i phyag len ji lta
bar maNDal 'bul nod rgya chen dang / sum ldan rdo rje 'dzin pa chen po bsod nams snang byed kyi zhal snga nas kyis/ zhabs pad bskal brgyar brtan dgos pa'i shes byed mdo
rgyud kyi lung dang sbyar ba'i legs bshad kyi mchod sprin rgya cher spro bar mdzad/ chos sde nas phyag mdzod lhun grub kun dga'/ bla mchan dge slong kun dga' dpal 'byor/
mchod dpon dge slong kun dga' grags pa/ mgron gnyer 'tsho byed blo bzang tshul khrims sogs dang / bsam yas nas thugs sras phyag mdzod 'jam dpal rgya mtsho dang / ma chen
bzang po rgyal mtshan sogs dpon g.yog skya ser mang ba dang / de khul gyi lha sde mi sde kun gyis pheb skyel dang bcas te zla ba drug pa'i nang du mdo khams dge ba'i yul
gyi ris gsum gdul bya'i tshogs rnams smin grol la 'god pa'i thugs bskyed zla ba gsar pa la 'gran pa bzhin du chibs kyi kha lo bsgyur te/ de nub rtses dong 'bras bu gling
du bzhugs/ de nas rim bzhin/ 'ol kha dang / rgya mda'/ star rdzong / sho pa mdo/ lho rong rdzong sogs nas gsol phog

dang star rdzong gi rdzong dpon bkra shis mthong smon pa dang / sho mdo nas 'phyong rgyas zhol khang pa gnyis kyis sna len zur gsos kyang rgyas par mdzad/ zhol khang gi sde
pa gshegs pa'i byang bzhu dang / rgya mda' khul du o rgyan bla ma'i sgrub gnas brag dkar lha chu'i gnas rten rnams la mchod 'bul smon lam mdzad de rim bzhin pheb/ spang
leb dgon du de'i bla ma rdo rje brag nas yin pa zhig 'dug pa des kyang ja zhus dang mjal kha mdzad/ tal dkar la rtser grub dbang dam pa sangs rgyas rgya mtsho dpon g.yog
nas pheb bsur pheb pa dang mjal/ zhal bsro sne len phun sum tshogs pa mdzad de lhan rgyas su chibs bskyod/ rje bla ma 'di dang sang mjal rgyu'i nub mo grub dbang dam pa de'i
mnal lam du/ thang chen po zhig gi dkyil na bla ma dpon g.yog mang po'i bzhugs sgar btab 'dug par/ bla ma de mgon po bsod nams mchog ldan yin/ da lta rang mjal dgos dgongs
pa gsal bar byung bas rje 'di nyid khyab bdag bka' 'gyur ba chen po'i yang srid du ngos 'dzin mdzad/ de nas rim bzhin dpal 'bar dgon nas gdan 'dren dang bsnyen bkur/
chab mdo nas mgron gnyer ngo ma mjal khar 'byor te dkar spro dang zur gsos kyang rgyas par phul/ lha thog gzhung du sde dge'i gnyer pa dar rgyas dpon g.yog nyi shu skor
chibs sngon po brtan brling 'dzoms pa gcig dang bcas pheb bsur 'byor/ ri mtha' rdzong nas dpon gu rus chibs bsu dang thab bsu ring thung sogs bkur sti phun sum tshogs pa
dang bcas te rdzong du gdan drangs shing bsnyen bkur 'bul nod kyang rgya cher bstar/ ye na rdzong du dpon dpal ldan gyis

kyang bsu ba bsnyen bkur sogs gong mtshungs bcas rim bzhin pho brang chen po lhun grub steng du phyags pheb/ mar lam gyi pheb lam lung pa gser gshong dang chu sogs yod pa zhig
tu gsol tshigs thon nas sku gseng la pheb ste dus 'khor gyi gar gyi stangs ka 'ga' zhig mdzad par/ de 'phral lung pa'i phu nas 'ongs pa lta bu'i ban gzugs hur spyod can
zhig byung bar khyed su yin gsungs pas/ nga mkhas grub khyung po rnal 'byor yin/ grub mtha' thams cad kyi gral mgor nga sdod pa yin/ khyed kyis da ci nas mdzad pa'i gar
de yang bskyar gnang zhu dang zer/ de bzhin mdzad pas khyed rang 'dir bzhugs shig /ngas nag guu ma zhig blang 'ong gi zer/ ci khyer 'ong ngam dgongs pa na/ chang phing
chung gang khur byung ba la ye nas ma gsol bas dbu tshugs kyis phyag mthil du thigs pa gcig gnyis blugs pa sogs lo rgyus ya mtshan can zhig nged rang la gsung byung bas/
de'i don rnal 'byor ni/ thabs dang shes rab gnyis med pa'i/ /rnal 'byor de bzhin gshegs pas gsungs/ /zhes pa ltar gnyis med kyi don dang / grub mtha' thams cad kyi gral mgor
nga sdod pa yin zhes pas kyang rgyud thams cad kyi rgyal po gnyis med dus kyi 'khor lo bstan pas/ mdo smad phyogs su de'i bstan pa nyin mo ltar mdzad bzhed la/ khro bo'i
dbang po rdo rje shugs sam/ khyung po rnal 'byor gyis nag gu ma ste ni gubta sbas tshul gyis ni gu ma/ shes rab ma da na yi chang / /zhes pa ltar shes rab bdud rtsi'i
rnam par bsgyur te zung 'jug gi rten 'brel bla na med pa bsgrigs par sems shing / 'di ni sngon

rje yongs 'dzin gyis e waM gyi 'du khang du rgyud 'bum gyi lung gnang skabs rdo rje bdud rtsi'i rgyud kyi mgor grub thob sgog smyon pa chang dam chung gang dang khyi gu zhig
khyer nas dpon slob kun gyi phyag tu chang thigs re phul nas rgyud de'i lung rdzogs par nyan rjes gar song cha med zhig byung ba dang tshul mtshungs pas bsam gyis mi khyab
pa'i rnam thar ro/ /de nas thog mar 'di kha'i 'bul sdud bla ma'i khang par bzhugs/ de skabs sa skyong chos rgyal chen po de nyid dbyar 'dong la pheb par/ skyabs mgon
dam pa 'di nyid pheb pa'i gnas tshul gsan 'phral pho brang du chibs kha bsgyur te/ gza' tshes dus sbyor bzang por phan tshun gtong ba'i sgo brgya rnam par phye ba'i zang
zing gi tshogs dang gsung gsang gi nor bu re re las kyang legs par bshad pa'i 'dod rgu 'bum du 'dzag pa'i sngon rabs dam pa'i rjes su 'brang ba'i legs bshad kyi skyes bzang
po phun sum tshogs pa dang bcas te pho brang chen po dngul mda' steng du mchod yon mjal 'phrad thog mar mdzad pas sngar 'dris kyi mdza' bo 'phrad pa bzhin du dgyes pa
rab kyi rtser son pas gnas skabs dang mthar thug gi rten 'brel mtha' dag rang 'grigs pas/ rgya chen thugs bskyed kyi mthu las nye bar grub pa'i 'bras bu gzugs can bzhin du
gyur to/ /rje'i bka' las/ chos rgyal 'di rje btsun g.yu thog pa'i sprul pa yin zer ba 'dra mo'ang yod de/ zla ba bzhi pa'i nang mnga' zhabs kyi 'tsho byed mkhas pa rnams
bsdus pa'i mgor sa skyong rang yang byon nas sman sbyor phon shin tu che ba mdzad de/ sman sbyin gnang bsam gsungs/ mkhan chen bsod nams bzang po'i bka' las/

kun gyis 'di la bu rin po che dang bu tshang sogs zer bas/ 'jam dpal rtsa rgyud las/ chu bo gser ldan 'gram logs su/ /rgyal po gzhon nu'i ming can 'byung / /zhes pa de yin
'dug gsungs/ sa skyong chos kyi rgyal po dpon slob rnams la thog mar/ rje btsun ma yid bzhin 'khor lo'i rjes su gnang ba sngon du 'gro ba'i zab chos kyi rigs mang po dang
/ lhag par dpal dus kyi 'khor lo rwa 'bro gnyis kyi brgyud pa'i chu bo gnyis 'dres su gyur pa gangs can mkhas pa'i dbang po bu ston rin chen grub pa'i bzhed pa phyin ci
ma log pa'i mngon rtogs dang / dkyil chog nag 'gros bklags chog gi yi ge gnyis dpyad gsum rnam par dag pa dang / brgyud 'debs kha skong sogs gsar bsgrigs mdzad/ dgon chen
gyi grwa pa rnams la dpe cha blo 'dzin byed dgos kyi bka' khyab gnang bar/ zla ba gnyis lhag tsam la brgyud 'debs mngon dkyil dang bcas pa gcig bshur pher ba bdun cu lhag
pa byung ba rnams la gdangs dang gar thig rnams sbyong bdar mdzad/ 'di skabs so sor mang ja dang / dar 'gyed sogs gsol ras gya nom pa stsal bas/ thabs mkhas khyad par can
kho na las dbang chen dang she mong lta bu ye ma mdzad pas slob gnyer ba nyams cad dga' mgu yi rangs te/ bla ma dang sbyin bdag thams cad mdzad mkhan zhabs drung dbon
rin po che lta bu dkon zhes spro dga'i ca co ci'ang sgrogs shing / sa skyong chen pos kyang gar gos/ pang khebs/ rus rgyan/ skra zhwa/ rtse phran/ phur pa/ rnam bum sogs
nye bar mkho ba'i yo byad tshang ma rgyud dang mkhas pa'i dgongs pa bzhin lhag chad med par gsar bsgrigs mdzad/ sa skyong dpon blon dang / chog

grwa ba'i dge 'dun rnams la sku gsung thugs yongs su rdzogs pa'i rdul tshon gyi dkyil 'khor du thun mong byis pa 'jug pa'i dbang bdun/ gong ma/ gong chen/ bdag po chen po'i
dbang dang bcas pa tshigs gsum thob pa'i rnam gzhag dang bstun nas rgyas par mdzad de/ thun mong zhes pa lcags khyi lo 'o skol gyi rnam 'dren shAkya'i rgyal po des shrI
dha nya ka Ta kar/ rgyud thams cad kyi rgyal po dpal dang po'i sangs rgyas dus 'khor stong phrag bcu gnyis pa gsungs pa'i dus chen nag ba zla ba'i gza' skar dus tshes bzang
por skyabs mgon mtshungs med dam pa 'di nyid longs spyod rdzogs sku'i chas kyis bklubs te gar dpon du pheb/ sa chog gi gar nyams dgu'i rol bas mngon par dpa' ba mthong
thos kyi skye bo rnams snang ba 'gyur nus pa dang / phur gdab/ sta gon/ sbyin sreg /mchod gar dang bcas sgrub mchod bdag 'jug phyag len phra mo tshun chad kyang ma 'phyugs
shing 'gad gtsang bar 'dzugs par mdzad/ sa skyong chen pos kyang 'dzugs ston dang rgyun gyi mang 'gyed sogs kyang phal gyi blor mi shong ba lta bu'i bsnyen bkur rgya che
la dngos gtsang bar bsgrubs par mdzad do/ /sa skyong chos rgyal chen po de nyid dbyar dbyar mthong dang / ston thog bsdu ba sogs la rdzong 'og nye skor rnams su pheb srol
yod par/ de skabs kyang 'bral med du pheb ste/ sgrub thabs rgya mtsho sogs spyi bka' dang / zur bka'i dbang byin rlabs rjes gnang gi rigs rgyun du chag med lta bur 'bul
bar mdzad/ lo 'di'i ston mjug /sa skyong mchog nas 'bul ba snga phyir stsal ba rnams kyis mtshon dad ldan gyi dngos po rnams chud mi za ba'i phyir/

snyan brgyud kyi gdan sa bkra shis chos sder rgyun ja'i thebs su dmigs kyis bsal ba gser rkyang mgur zho brgya dang / gzhan ma sa skyong mi'i dbang po sogs la 'bul rgyu'i zhu
yig rten chas rnams dang / bzang ja sna tshogs 'khor drug brgya dang bdun cu/ wa lpags lnga bcu nga bdun/ gla 'khor bcu bdun skor/ rtsis rta mi the ba'i rta rkyang nyi
shu rtsa lnga/ mdzo bzhi bcu zhe bzhi/ dre'u bco lnga/ kha btags/ sman tshe/ ling zam sogs sna tshogs phon che ba bcas rtsis sprod gnang ste/ gser rkyang rgyun ja'i thebs
su sbyor rgyu ngo thog dang / dngos po byings kyi thog nas/ chog mang 'di dkyil 'khor sgrub mchod gzhan dang mi 'dra bar/ gtong sgo ba rnams khag sbyong che bar phan phyir
rab dngul srang brgya tsam/ tha na'ang dngul srang lnga bcu skor sbyor 'jags byed rgyu dang / de 'phros khams su dgos pa'i nyo cha phran bu ma gtogs/ de phyin rgyun ja'i
thog tu bsgril ba'i bka' bkod mthar phyin dang bcas phyag mdzod lhun grub kun dga' dbus su rdzong bda' mdzad par/ rgyun ja'i thog tu khyon bsdoms dngul srang brgya dang
/ chog mang thog tu srang bcu drug sbyor 'jags su stsal zhing / de mtshungs grong chen du'ang rdo rje slob dpon gtso bor smos/ las sne ba rnams kyis mtshon tshang mas
bstan pa snying khongs su bcangs pa'i mdzad bzang g.yel med dgos tshul gyi thugs dam rten bkras btags/ mang ja'i rgyur gser zho brgyad/ ko rtse bag gnyis/ chung ju bag gnyis
bcas kyang stsal/ phyag mdzod 'khor bcas phag lo'i ston mtshams su rje nyid kyi zhabs drung du 'byor bar/ rta gsum/ drel bcu gcig

/dngul srang bcu dgu/ na bza' cha tshang gnyis kyi rtsis snam bu dang ther ma sna tshogs bub sum cu skor/ gtsod do 'ga' zhig bcas phul/ skyabs mgon dam pa 'di nyid zang zing
gi rdzas la thugs zhen che ba ga la yin kyang sbyor 'jags gnang dgos rnams dgongs pa bzhin ma grub pas thugs 'khrugs par byung ba rjes su'ang yang yang gsung ngo / /khyi
lo'i mjug dang phag lo'i nang du phyag 'byor byung ba'i dngos po rnams mar dang mdzo mor bsgril bar gnang bar/ mar 'gar thar rgya ma'i khal brgya dang brgyad/ mdzo mo legs
nges brgyad/ gser srang gsum/ dngul rta rmig ma/ chibs chibs rol bcas pa/ dre'u gsum sogs phyag na gang yod spang dag gi tshul du gong sa thams cad mkhyen gzigs chen
por 'bul bar pheb lam gyi dka' tshegs khyad du bsad de zla ba dgu pa'i nang du hor gzhung brgyud 'gar thar du skyabs mgon thams cad mkhyen gzigs chen po blo bzang skal bzang
rgya mtsho'i zhabs drung du pheb pa na gong sa mchog dang sku 'khor tshang mas gnang skyes dang bdag rgyan phun sum tshogs par mdzad/ khri chen no mon han gyi drung nas/
thams cad mkhyen pa dge 'dun rgya mtsho'i dag snang ma 'chi med rdo rje'i srog shing gi tshe dbang gsan/ slar yang dngul mda' lhun grub steng du chibs bskyod byi lo'i
nang du lhun grub steng gi ja mdzod du rgyal chen rnam thos sras kyi sku gsung thugs kyi rten rnams dang / phyi nang gsang ba rab 'bring mtha' ma sogs deng sang phyag len
du ji ltar mdzad pa ltar gyi rten 'dzugs kyi rim pa rnams gzabs rgyas su mdzad/ sa skyong dpon

slob nang skor rnams la rnam thos sras lnga phrag gsum gyi rjes su gnang ba rgyab brten gyi lung dang bcas/ zab pa'i mthar thug gser chos dmar po skor gsum gyi thun mong dang
/ thun mong ma yin pa'i byin rlabs rjes gnang rnams dang / rje btsun rig byed dbang mo'i zab khrid snyan brgyud kyis brgyan pa/ de gsum ka'i be'u bum gyi lung dang bcas
pa rgyas shing gab sbas med pa lhug par stsal/ de skabs su phyi rol du ljongs rgyu bar pheb pa'i tshe a tsa ra zhig dang mjal ba na man ngag ci shes kyi gsung dang brda
mdzad pas/ des rgya dpe gang yod gzigs phul shing / khyad par shing shun zhig la sngags btab nas 'bab chur bskur tshe de 'dra tshar nyer lnga tsam la rgyal po dbang du sdud
thub pa'i man ngag yod zer ba lta bus rgya skad dang lag brda zhus 'dug pa ngo mtshar ba'i gnas su sems/ skabs 'dir gnam bskos gong ma bdag po chen po nas sde dge chos
rgyal de la gsol ras su mdzod dngul rta rmig ma nyi shu/ gos yug nyi shu sogs stsal ba/ de'i phud lta bur rta rmig ma gcig rjes gnang zhig gi skabs 'bul bar mdzad de/ rnam
sras kyi rten 'dzugs dang / dmar po skor gsum gyi chos skor sogs mdzad pa'i mthu las kho bo la rgyus med du gong ma chen po'i gsol ras 'di bzhin byung bas de'i phud yin
zhes zhu bar mdzad pas/ skyabs mgon dam pa des spyir rnam thos sras 'di nyid bsten sgrub mdzad pa'i lo paN skyes chen rnams la mthong chos kyi 'bras bu mngon gyur du ma
byung ba med cing / lhag par rang lugs kyi brgyud pa 'di la bco brgyad rdo rje 'chang mkhyen rab byams pa ngag dbang lhun grub des rnam thos

sras bran bzhin du bkol bar nus pa de nyid kyi gdams pa rnams rtsa ba'i bla ma rmor chen rdo rje 'chang chen po des yongs su rdzogs par gsan cing don rnams kyang thugs su chud/
dam pa de'i zhabs drung nas kho bos kyang dbang lung man ngag rnams ma tshang ba med par thob cing / phyag len rnams kyang khong du chud par bgyis pa dang / gtso bor
bstan pa'i sbyin bdag chen po nyid kyang sngon las bzang pos rjes su 'brel ba'i mthu las yid ches mos gus kyang mchog tu gyur pa sogs rgyu rkyen tshang bas byin rlabs kyi
nus mthu mi 'byung ba ga la yin/ 'on kyang da lam gyi 'di kho bo cag gi mthu las byung ba rang ji ltar lags rung / gzhi nas rten 'brel gyi la nye ni bzang po yin pa 'dug
ces zhu bar mdzad pas/ sde dge chos rgyal de nyid thugs shin tu dgyes par gyur to/ /gzhan yang pho brang bkra shis ltems su sa skyong mchod yon lhan rgyas la rnam thos
sras lnga phrag gsum gyi rjes gnang lung bcas dang / dmar po skor gsum gyi skor yongs rdzogs kyis mtshon pa'i zab chos bsam gyis mi khyab pa zhig 'bul bar mdzad/ lo 'di nang
du sku gegs 'tshubs lhong lta bus rje nyid kyi yab rgyal po o sgron lags zhe dgu'i dgung keg thog dbus su zhi bar gshegs 'dug cing / de skabs rtsis mgon rgyun gtor gnang
bzhin par thugs dgongs su chos skor ji bzhin thob pa'i nges sbyar med pa'i gtor bsngo 'di'ang dgos pa chung dgongs/ mchod dpon par/ do nub nas bzung rtsis mgon gyi 'bul
gtor sogs bzo mi dgos pheb pa slar dus gnas brtsis bas/ yab rje gshegs

pa'i zla tshes kho nar 'dug ces gsung las thos pa yal yol tsam las ye shes kyi gzigs par chags thogs med pa'i brdar mngon/ chos kyi rgyal po bstan pa tshe ring de ni deng sang
gi dpon skya 'ga' zhig ltar bla ma dang zab chos khyad du bsad pa'i snyan brgyud zab mo'i chos la 'phrog thabs kyi rnam pa ye mi mdzad par yun ring po nas gsol ba 'debs
pa dang / bla mas zhal gyis bzhes nas kyang dgongs pa dang sbyar ba'i tshul du zhu ba dang / phyag rten gyi dngos po tshun kyang mchog gi dngos grub sgrub byed dang /
gser chos kyi rigs la dngos po gser gyi mtshon pa'i rin thang can dang / thun mong gi rigs la las bzhi'i dgongs pa dang mthun pa'i kha dog dang dbyibs can gyi dngos po 'bul
bar mdzad pa sogs rten 'brel gyi gnad mkhyen cing rnam dbye phyed pas ston pa dang bstan pa la thugs gting nas dad pas gnas skabs dang mthar thug gi rten 'brel la ras
chod mi mdzad pa'i chos kyi rgyal po mtshan dang don du mthun pa zhig yod ces gsungs so/ /sde dge chos kyi rgyal po de'ang lugs gnyis gang la'ang thugs mkhyen dpyod mchog
tu yangs par ma zad/ 'khrul bral bstan pa'i mnga' bdag rje btsun sa skya pa yab sras brgyud pa dang bcas pa la ston dang bstan pa gzhan nas mi 'tshol ba'i yid ches dang
/ lhag par skyabs mgon rdo rje 'chang chen po 'di nyid gsang chen kha'u brag rdzong pa'i zab chos spyi dang / khyad par chos skyong che chung gi skor sogs dbang lung man
ngag dang bcas pa rang gzhan gyi grub mtha' spyi dang / bye brag bla chen dregs ldan dag gis spyod yul du ma gyur pa'i zab mo snyan brgyud kyi skor la gzhan

dring mi 'jog pa'i bstan pa'i mnga' bdag chen por thugs nges 'drongs pa'i yid ches bzlog tu med pa'i rgyu dang / sku gsung thugs gsum ngal dub khyad du bsad de dbus gtsang
chu ltar nyul bas yongs 'dzin du ma bsten cing / khyad par rdo rje 'chang rmor chen chos kyi rgyal po'i zhabs pad yun ring du bsten par mdzad de chos skyong ba'i srung ma
che chung sogs zab chos rnams bum pa gang byo'i tshul du gsan cing / bsnyen sgrub rnams kyang gang byung gis chog pa'i babs chol dang bshad yam tsam la thugs yid mi gtod
par/ brgyud ldan gyi man ngag bzhin du mthar phyin par mdzad pas rdo rje nag po chen po'i zhal mngon sum du gzigs shing / yab mes kyi sku dgra 'ga' zhig tshar bcad pa sogs
rtags mtshan mngon sum du ston par mdzad pa'i mthu stobs kyi dbang phyug chen po sangs rgyas rgya mtsho'i zhal snga nas kyis nye bar len pa'i rkyen mdzad par brten/ dpal
sa skya pa'i bstan srung dbang po rnams kyi rten gsum brgyud ldan gong ma'i bzhed pa ji bzhin bzhengs par dgongs te/ skyabs mgon dam pa 'di nyid la snyan gsan zhu bar
mdzad pa na dus la babs par mkhyen nas zhal gyis bzhes te thun mong dang thun mong ma yin pa'i gzungs sngags sogs ring bsrel rnam bzhi/ rten gyi 'khor lo/ thugs rten gnam
lcags kyi rdo rje/ gsang rten gri lcags kyi gwa'u/ seng ldeng gi phur bu sogs nye bar dgos pa'i yo byad rnams kyang ma tshang bar med pa sta gon gyis ljags bsnyen kha gso
dang / bzo bo rnams la rgyu dbang / mgon po che chung gi rjes gnang sogs gnang / phrin bcol gyi bskang ba nan tan mdzad/

rgya bod kyi gnas chen du ma'i sa sna/ rdo sna/ rin po che dang / 'bru sna/ sman sna/ dam rdzas khyad can du ma bsres pa'i 'jim pa la byin gyis brlabs/ bzo bo rnams la sbyong
khrus/ las thams cad pa'i khro bor bskyed bstim gyi rgyun bsnyen dang / lag cha byin gyis brlabs pa sogs sngon du 'gro bas bag med ces pa chu glang lo'i nang du zla tshes
mtshan ldan la rus shing 'dzugs par mdzad de/ rdo rje nag po chen po gur gyi mgon po lcam dral lha brgyad/ dpal mgon bram gzugs/ beg tse lcam sring gsum/ nor skyong dur
khrod gyi bdag po yab yum/ 'chi bdag las kyi gshin rje/ phur srung dkar bdud lcam dral/ ru 'dren sde bzhi rnams kyi lder sku khyad du 'phags par bsgrub pa'i bka' bkod
dang / sbyong ba bgegs skrod kyang yang yang mdzad cing / de dag gi gnas skabs su pho brang gi nye skor du mi bsad mang bas/ zhal bzhi pa'i rten rdo'i man ngag las/ mi gsod
myong ba/ bong thung / mdog nag can dgos pa'ang 'bad med du 'grub pa ni bstan srung chen po 'di nyid kyi cho 'phrul dang / nor skyong yab yum gyi sku brnyan bzhengs skabs
bzo bo dbu mdzad nor bu zer ba 'dred brdabs lta bu'i rkyen la brten brla rkang chag pa sogs 'tshubs lhong gi rnam pa che'ang gegs med du 'grub par thun mong dang thun
mong ma yin pa'i gzungs kyi rim pa zhabs 'og gi linggas mtha' brten pa rnams gong ma'i yi ge dang / bdag chen rdo rje 'chang yab sras brgyud pa dang bcas pa'i gsung sgros
las ji ltar byung ba bzhin nan tan mdzad/ de'ang tshar chen rdo rje 'chang chen pos/ drug ldan rten gyi tshogs rnams legs gshams te/ /rnam

gsum dmar chen gtor mas phur bur gtams/ /zhes gsungs pa ltar/ chos skyong ba'i srung ma'i dbang po rnams 'go zhing chags par byed pa'i thabs mchog sku gsung thugs dang / phyi
nang gsang gsum sogs kyi rten rnams tshang ba zhig dgos pa rten 'brel gyi che ba yin zhing / sa skyong chos kyi rgyal po dpon blon rnams kyang byas so ba'i mi chos tsam
gyis rjes su 'brang ba'i rgyu med kyi 'bras bu 'dod pa rnams dang mi 'dra bar/ dbang rnon chos rjes 'brang ba'i yid ches dang / gtong phod kyi snying stobs dang brtson
pa phul du byung bas ji ltar dgos pa'i yo byad rnams kyang phongs pa med par stsal zhing / rje bla ma rnam gnyis dang / bla mchan dge slong kun dga' dpal 'byor/ mchod dpon
dge slong kun dga' grags pa gnyis kyi zhabs 'degs bgyis te/ gsang ba'i rnga chung tsam ma gtogs rten yongs su rdzogs pa rgyu tshad tshang zhing phun sum tshogs pa rnams
la sgrub pa'ang nan tan mdzad/ rnam gsum gtor ma'i tshogs kyang gong ma'i yi ge dang man ngag las byung ba bzhin gtor sgrub dang bcas rgyas par mdzad/ de dag la sngags 'chang
mgul rgyan dang / rten gyi zhal bzhes thun mong ma yin pa sogs la brgyud pa'i man ngag gis brgyan pa'i rab tu gnas pa thun mong ma yin pa'i phyag bzhes 'khrul med du
mdzad pa sogs/ sa skyong chos kyi rgyal po de nyid bstan pa rin po che spyi sgos kyi yon bdag gzhan dang mi 'dra zhing / khyad par rje nyid la'ang mi phyed pa'i dad gdung
mnga' ba sogs rgyu du mas/ thugs ngal khyad du bsad de phyis kyi spyan ltos la phan nges shes pa mdzad pa yin no/ /'di lo yon

bdag chen po dpon blon gyi dgongs bzhed ltar bum gter mang du bsgrubs par mdzad de/ rdzong sgo khag la 'gyed par mdzad pas lo tog phun sum tshogs par byung bas/ dpon 'bangs
kun dga' mgu yi rang gi sa la 'god par mdzad/ de dag gi snga phyir chos rje bkra shis bzang po'i drung nas/ kye rdor bka' babs bzhi'i dbang / bde mchog nag po pa/ mkha'
'gro rgya mtsho'i dbang lung dang / kun rig gi dbang zhig kyang gsan pa/ bka' las/ de skabs gnas nyer gnyis so so'i ming re smos pa dang sngags rgya res gtugs pa spel mar
mdzad pa sogs shin tu yid ches pa byung gsung zhing / rje de nyid ni mkhan thog tu pheb min gyi khyad par las ngor gyi mkhan chen zhig dang mnyam zhes thugs dad shin tu
che bar gnang / mkhan chen bkra shis lhun grub las sbyong rgyud dkyil 'khor bcu gnyis/ tshe dpag med lha dgu/ bdag med lha mo bco lnga/ 'jigs byed ro langs brgyad skor bcas
kyi dbang rnams gsan/ pho brang lhun grub steng duu sa skyong dpon blon dang bla ma khag rnams gtso bor gyur pa'i skal ldan gyi gdul bya ches mang ba la/ grub pa'i dbang
phyug chen po a bhA ya ka ra'i bzhed gzhung rdo rje phreng ba dkyil 'khor zhe gnyis/ darpan a tsArYa'i bzhed srol kr-i ya'i dge legs su byed pa'i dkyil 'khor gsum ste
zhe lnga'i dbang rnams kyang rmor chen chos kyi rgyal po de nyid kyis rdo rje 'chang mkhyen rab byams pa ngag dbang lhun grub kyi drung nas phreng ba'i dbang tshar bcu gsan
pa'i phyag bzhes ltar rgyas par 'bul bar mdzad do/ /de dag gi don bsdu na/ sa bstan bdag po sa dbang sde dges mchod/ /dus 'khor la sogs

dus der chos char phab/ /chos srung rten btsugs chos srid gnyer gtad mdzad/ /gnas gsar 'jam mgon rnam dkar phrin las yin/ /zhes so/ /de nas re zhig sa skyong chos kyi rgyal
po blon 'bangs dang bcas pa'i thugs dgongs de tsam gyis rdzogs par mdzad nas/ dbus ljongs chos kyi chol khas mngon par mtho ba'i phyogs su chibs kyi kha lo bskyod pa'i sgo
dod/ 'di skabs bka' 'gyur rin po che'i mjug skyong phran tshegs ma grub par/ gsung rab grub nas zhu rgyur/ bslu yon ja 'khor drug brgya dang lnga bcu/ yar lam gyi khal
mdzo dgu sga bcas/ lag do'i za mgo bcas dang / glegs thag a lung la tshags kyi rgyu gser srang gang bcas 'jog pa gnang / sa skyong mchog nas rin thang can gyi dngos po brgya
phrag gsum lhag gi pheb rdzong 'bul skyes dang / dad ldan gyi grwa bu slob blon 'bangs dang bcas pas kyang pheb rdzong 'bul nod rgyas par bstar te/ mchod yon lhan rgyas
pho brang chen po lhun grub steng nas chibs bskyod de/ bkra shis ltems su phyags pheb nas kyang pheb rdzong du dngos po rnam par dag pa sum brgya lhag pa sogs 'bul bar
mdzad cing / sa skyong chen po de ni yang srid mang por yon gyi gnas dam pa rnams bsu ba dang skyel ba sogs la mngon par go mas pa'i shugs las/ rgyal thabs kyi snyems pa
yongs su btang ste/ rgyal blon 'bangs dang bcas pa rnams kyis sri zhu chen pos 'bri chu'i bar skyel thung mdzad/ sa skyong mchog nas slar yang yun ha cang mi ring ba nyid
du ljongs 'di'i skye rgu rnams kyi bsod nams kyi mgron du 'byon par mdzod cig ces zhu bar

mdzad pas/ yul dus kyi skal bar ma gyur na de bzhin du bya'o zhes zhal gyis 'ches nas bsrung ba dang shis pa brjod par mdzad de/ grub dbang mtshungs med dam pa sangs rgyas
rgya mtsho dang / zhabs 'bring du mngags pa'i tshong dpon sbe tshogs dang / sbe go gnyis dang bcas pa rnams kyis chu bo chen po rba rlabs kyi lteng ka g.yo ba mig gis kyang
blta bar mi bzod pa de las pha rol tu gshegs pa'i zhabs 'gyur yang dag pa'i skad cig la gdan 'dren zhus te/ byang lam nas rim bzhin 'phen yul nA lendrar pheb/ bco brgyad
nas chos rje rin po ches pheb bsu sne len yang dag dang / phar yang pheb skyes 'bul nod rgyas par mdzad/ rim bzhin gangs can 'dzin ma'i lte ba lha ldan 'phrul snang gi
'dabs su phyags pheb ste gzims khang lhun grub dpal khang zhes bya bar gtan chags/ jo shAka rnam pa gnyis sogs ngo mtshar rten mchog rnams la mchod 'bul dang / dpal mi'i
dbang po yab sras rnams la 'bul nod gya nom pa dang bcas te mjal phyag mdzad/ thugs dges pa'i gsung gis gzengs bstod dang / zang zing gi gnang skyes kyang stsal/ rgod dkar
la brgyud de bsam yas su pheb/ chos skyong chen por lha tshes sngon ma'i skabs mjal 'phrad mdzad rgyu'i snyan gsan dge slong bkra shis rab brtan nas zhus pas blang dor
sngon ma'i don ltar stag lor dge bshes dang ngos 'phrad skyong zhes gsungs pas shar rgyag yar klung du pheb/ 'dus pa'i tshogs la mang 'gyed gya nom pa dang / sngar phyag
mdzod lhun grub kun dga'i gdong du rgyun ja'i thebs su sbyor 'jags gnang rgyu dngul srang brgya'i steng du

srang nyis brgya dang drug cu gnang bar tshong rgyag rtsis kyi/ bang rin dngul srang sum cu/ sga cha 'grigs bcu phrag sogs tshong chas dang bcas pa sbyor 'jags gnang / rdo
rje'i chos srung rnams la gtang rag gi mchod gtor dang / zhabs drung yab gshegs pa'i gnas tshul khams su bzhugs skabs ma gsan pas/ de skabs yab kyi dgongs rdzogs su dmigs
yar 'phyong gnyis kyi dgon pa che phra mtha' dag dang / spus ri skor gyi chu lho byang gi sa dgon phal cher la mang ja/ sbyor sbrel bsngo rten/ gal che ba rnams la spyi
'gyed bcas dang / gnas chen rnams la mchod 'bul mdzad/ kun dga' zhes pa shing stag lo gsar tshes kyi dus ston kyang rgyas par gnang / grub dbang dam pa sangs rgyas rgya mtsho'i
zhal snga nas dang / bla ma kun dga' rgya mtsho sogs bka' 'gyur gyi lung kho na don gnyer gyis byon pa rnams la gzims chung du rgyal ba'i bka' 'gyur rin po che'i lung
yongs su rdzogs par mdzad/ chu stod zla nang yar 'brog brgyud gtsang du chibs bskyod/ gro bzhin bcu bzhi'i nyin 'dar grong chen dang khad nye chu gling na khar bzhugs
zhag thog nas jo tshed ja sngon 'gros la gnang ste/ sang nyin gro bzhin bco lngar tshar chen bla ma'i sku mchod thog gdan sar 'ong rgyu'i gra bsgrigs dgos tshul pheb pa
ltar/ brag rtsa rdo rje 'chang de nyid sogs 'dus tshogs tshang mas dang len zhus te/ grwa tshang gis ser sbreng / chibs bsu/ 'dar khul sbyin bdag rnams kyis kyang chibs bsu
dang bcas bco lnga'i snga dro gangs ri'i khrod kyi skad gnyis smra ba yongs kyi gtsug rgyan bla chen 'brog mi lo tsA ba la sogs

pas byin gyis brlabs shing / mkhas pa'i dbang po g.yag ston sangs rgyas dpal ba la sogs pa mkhas grub dam pa du ma'i bsti gnas su mdzad pa'i chos grwa chen po 'dar smad gnas
nang las mched pa 'dar stod chos 'khor yang rtser/ ma byon rnam 'dren gsum pa rgyal ba rab gsal de nyid gangs can gyi ljongs 'dir bsam bzhin du skye ba'i cho 'phrul ston
par mdzad pa/ nges don bstan pa'i mnga' bdag rdo rje 'chang blo gsal rgya mtsho grags pa rgyal mtshan dpal bzang po'i bzhugs gdan seng khri la zhabs zung gser gyi 'khor
lo bkod de/ legs byas kyi sngon 'gror dge tshogs rnam mkhyen du bsngo ba'i tshul gyis gsung bshad rgyas shing mtha' chod par stsal/ gzhung sa mchog dang 'di kha nas kyang
bsko 'ja'/ khri 'gyed sogs dang / gzhan yang 'dus sde spyi sgos rnams dang / bstan pa'i sbyin bdag chen po 'dar nas sogs ser skya mchog dman rnams nas rang rang gi 'byor
tshogs ji snyed yod pa rnams legs skyes su bstar zhing / bla brang nas mang ja'i thog grwa pa lnga rer ja bag re/ dgon lag sgrub sde gnyis la'ang mang ja'i thog btsun ma
bcu rer ja bag re/ grong chen 'du khang du bla re che legs/ rgya sbub bkra shis 'brug sgra rnams stsal zhing / thog mar tshar chen rin po che'i rdo khri'i steng nas mdo
sde bskal bzang gi ljags lung dang / tshe sbyin yid bzhin 'khor lo/ mgon dkar phyag drug pa/ rnam sras rta bdag brgyad/ dur khrod bdag po rnams kyi rjes gnang stsal/ sang
nyin bzhugs khrir pheb rgyu'i nub mnal ltas su dung gi seng ge shin tu dkar ba zhig gi kha nas skyugs pa 'dra ba'i

de'i tho phyi kun tu khrag mang po 'thor pas chag chag btab pa ltar 'dug ces gsungs pa ni gsung rab dgongs 'grel snyan brgyud dang bcas pa smra ba'i seng ge chen po 'di nyid
kyis gnas 'dir zab chos thang mar brdal ba'i mtshan ltas yang dag par gor ma chag snyam zhing / bla chen 'brog mi'i mnal lam bka' rgya ma dang phyogs mtshungs tsam du'ang
go nus so/ /zla ba de'i mjug tu grong chen dus rim pa dpon slob dang chab cig 'di khar chibs kha bsgyur te yab rje mtshungs med dam pa ngag dbang kun dga' bsod nams rin
chen bkra shis grags pa rgyal mtshan dpal bzang po'i zhal dkyil la longs su spyod pa'i legs skyes su gser srang gsum dang / rta drel sogs kyi dngos po spom stod pa dang
/ khyad du 'phags pa'i rten mchog rnam bzhi/ skyed lhas/ byas 'gyur sogs la mchod 'bul smon lam dang / chos dung rin po che gsung bskul sogs mdzad/ tshe dbang 'chi med dpal
ster/ 'byung po 'dul byed dang / mkha' 'gro lha brgyad kyi rjes gnang / 'jam mgon bla ma'i zab mo sku'i dkyil 'khor du lam dus kyi dbang gi chu bo ma nub pa'i rgyun yang
dag par bzhes/ kom 'dre brgyud de mang mkhar thub bstan dge 'phel gyi gnas rten rnams la mchod 'bul dang / 'dus pa'i tshogs la mang 'gyed sogs phun sum tshogs par mdzad/
mar lam rmu mgon khang du mchod gsol phrin bcol mdzad cing / chos skyong gi sku mdun du gsol dpon lhun grub rab brtan sna khrag mang du gzegs te yun ring phro 'tshal
ba dam tshig gi nyes par sems/ 'dar bsam 'grub tu gdan 'dren dang

bsnyen bkur 'bul nod yang dag mdzad thog /khong tshor tshe dbang sogs 'dod chos kha yar stsal/ slar yang 'dar stod chos 'khor yang rtse nyid du gtan chags shing / brag rtsa
rdo rje 'chang sogs la/ gtsug tor rnam rgyal/ tshe dpag med dkar po/ sgrol dkar 'od zer drug sbrags/ zhal sgrub dus thun mong ba rnams dang / rgyal phur 'dzom nyin tshogs
bdag thun mong ma yin pa'i rjes gnang / mkhyen brtses mdzad pa'i sgrol dkar sgrub thabs/ rjes gnang / sbyin sreg /gong sa lnga pa chen po'i sgrol dkar la brten pa'i brtan
bzhugs kyi lung sogs zab chos mang du gsungs/ zla ba dgu pa'i nang du 'dar nas chibs bskyod cing ra sa brgyud de ngor gyi gnas gzigs dang / mchod 'bul/ mang ja sogs mdzad
cing spo 'bor sgong zhes par bzhugs/ de skabs e waM gyi gdan sa 'jam mgon dpal ldan chos skyong yin zhing / shangs len bkur bzos yang dag par mdzad/ khyad par thams cad
mkhyen pa dkon mchog lhun grub kyi bka' 'bum dbus su g.yar po 'bul ba gnang bar/ thugs shin tu dgyes pas de'i gnas tshul rjes sor yang yang yang gsungs/ thar rtse rdo
rje 'chang chen po dang yang zhal rgyas pas phu dud dang / bkur sti phan tshun 'gran pa ltar mdzad de/ mdo rgyud bstan bcos las brtsams pa'i gsung gsang legs bshad thar pa'i
snying po can yang ci dgar 'jo zhing / khyad par rje nyid nas grub dbang de nyid la lam dus skabs kyi dka' gnad cig la bka' 'dri zhus gnang la/ de skabs thugs tshom mer
lus pa 'dra zhig la/ sang nyin de'i lan rgyas

par zhu sam du gnang ba'i bstan bcos khyad par can yang yod/ 'di la rjes sor bka' las/ kho bos dri ba de min zhig la zhus pa de ni kho bo rang lta mtshems pa las bdag chen
rdo rje 'chang gi yi ger shin tu gsal bar 'dug /rje de nyid kyi dris lan de'ang legs bshad sngon med ngo mtshar can zhig byung 'dug gsungs/ zhwa lu sogs su re ba bzhed kyang
chos sde dang ri bo chos gling gnyis rtsod gzhi phran bu byung bar gdan 'dren gyi bang phyin 'byor ba gnas gsar du 'khyug tsam las/ gzhan ma shar rgyag yar klung du pheb/
thugs kyi dgongs gzhir 'jam mgon blo gsal mchog ldan sogs gong ma 'ga' zhig sku tshe mthar ma phyin pa dang / lhag par sgrub pa kho na la thugs gzhol ba'i da cha sde
dgon gyi 'dzin skyong yang chos kyi gegs rkyen lta bur ma zad/ chos sde rang la'ang phugs dge slebs che khyad mdzod par bka' bgros mdzad nas/ dpon g.yog gnyis nas thugs
thag bcad de mkhan sa slob dpon du phab/ bla gzhis grwa tshang du sbyar chog pa sogs kyis mi dbang chen por snyan sbron mdzad par/ gzhan mtho dman phal cher sa cha phar zhu
ba'i skabs su bla gzhis grwa tshang du sbyar chog pa zhu bar mdzad pa la mi dbang chen po'ang rjes su yi rang ste/ gzhan ma dgongs bzhed ltar los 'ong ste/ bkra shis chos
sde pa rang gi bya ba rlabs chen yin 'dug gzhis kho bos kyang blos dpyad mi nus pas/ jo shAg sku mdun du brtag sgril byas pa'i don bzhin 'ong tshul gsungs pa/ brtags
par yang babs pa bcas/ 'di lo ston steng nas bzung / bla gzhis gsar rnying gi sa ris bdag

thob shas bgos/ mo bran sogs tshang ma grwa tshang du 'bul sbyor gnang ba'i lo bstar cho 'phrul zla bar bka' 'gyur gsung sgrogs nyin gsum re dang / chog mang nyin bzhi re 'phar
ba dang / chos 'chad slob dpon gnyis la skal 'phar re dang / lo bstar phog 'phar khal bcu re bcas 'ong ba'i bka' khyab gnang / sde dge'i gnyer chen bstan pa bzang po
dang / drung yig tshe ring 'phel gnyis dbus gtsang du dge rtsa gtos chen bsgrub bar 'byor zhing / de skabs sde dge chos kyi rgyal po bstan pa tshe ring de nyid nas 'dir
mchod rten 'ga' zhig bzhengs 'dod la dri med rnam gnyis kyi dbang lung dang phyag len rnams dgos par sngon zhus bzhin skyabs mgon dam pa nyid mdo khams su cis kyang pheb
dgos tshul bka' shog gsung ngag dang bcas pa nan tan gnang ba 'byor/ tshong dpon 'bum skyabs gdong sngon nas bslu yon sogs phul tshar ba'i spar phud gras kyi bka' 'gyur rin
po che dngos gtsang ba 'byor bar mdzod pa ngo mas lha ldan nas gdan 'dren mdzad/ bzang gos kyi gdong dar/ glegs shing / glegs thag /kun dga' ra ba sogs gsar bzo rab gnas
dang bcas par mdzad de/ tshar gcig gsung sgrogs dang bcas bkra shis chos sder sbyor 'jags mdzad/ ston mjug lha ldan du chibs bskyod/ ra ba mthil du gtan chags/ rmor chen
chos kyi rgyal po de nyid kyi thugs sras dam pa mdo sngags rab 'byams smra ba 'phags sde mkhan chen ngag dbang blo gsal bstan 'dzin gyi drung nas/ tshad mas kun las btus
pa/ rnam 'grel/ rnam nges/ rig thig /gtan tshigs thigs pa/ 'grel rtag /rgyud

gzhan grub pa/ rtsod rigs / mngon pa kun las btus/ mdzod rtsa/ so thar gyi mdo/ mdo rtsa/ me thog phreng brgyud/ sum brgya pa/ de'i rang 'grel 'od ldan/ ka ri ka lnga bcu pa/
bstan bcos mngon par rtogs pa'i rgyan/ mdo sde rgyan/ rgyud bla ma/ chos nyid rnam 'byed/ dbus mtha' rnam 'byed/ dbu ma rtsa ba shes rab/ rigs tshogs/ bstod tshogs/ gtam
tshogs/ dbu ma bzhi brgya pa/ 'jug pa/ spyod 'jug /byang sa/ bslab btus/ mdo kun las btus pa/ skyes rabs so bzhi pa/ bskal bzang gi sangs rgyas stong gi phyag 'tshal/
skyes rabs dpag bsam 'khri shing / phar phyin gyi 'grel pa don gsal/ tshad ma rigs gter/ sdom gsum rab dbye/ pha chos/ bu chos/ bka' gdams thor bu/ rin spungs skor gsum/
sum pa lo tsA ba'i blo sbyong gi nyams khrid/ klu dbang gi rgyal po lha lnga'i rjes gnang / gdugs dkar skor gyi yi ge mang po'i lung / dri med rnam pa gnyis kyi dbang lung
tshang ma/ rnam rgyal lha dgu'i rjes gnang lung bcas/ rdo rje nag po chen po gyi ljang lugs kyi chos skor tshang ma'i lung / lha mo dud sol ma'i rjes gnang dang lung tshang
ma/ gser chos seng ge sgra'i rjes gnang lung bcas/ tshar chen rdo rje 'chang gis mdzad pa'i o rgyan bla ma'i rnal 'byor dang gsol 'debs le'u tshan sogs dang / gnubs
ston rig 'dzin chen po blo bzang don grub kyi drung nas/ byang gter thugs sgrub drag po rtsal gyi chos skor phal cher gong sa lnga pa'i gsan yig bzhin gyi lung / spu brag
bla chen legs pa

don 'grub las rmor chen chos kyi rgyal po'i drung nas ma gsan pa'i 'jigs byed rwa lugs kyi yi ge 'ga' zhig gi lung / bka' 'gyur ba rin chen dam chos las/ 'dul ba'i las chog
/rnam rgyal gser mdog sogs gong sa lnga pa'i bka' 'bum kha shas/ mi la bzhad pa rdo rje'i 'gur 'bum/ rnam thar sogs kyi lung dang snyan ngag gi phyag khrid sogs zhu bar
mdzad/ snga sor chos sder dgu mtha' gsan skabs slob dpon thugs yul dogs pas 'bul ma shes pa'i skyon gyis ma mkhyen par/ 'dir bka' 'gyur ba'i bka' las/ brtag zhu tshor dbyangs
'char gyi ri mo de gnang na khyad che 'ong pheb par/ de la dgu mtha' mi shes pa 'dug zhus pas/ de la dka' tshegs med ces/ gong du gcig 'phar bcur 'gyur te/ /zhes sogs
kyi rigs pas nas 'bru spungs nas brda ston tsam mdzad pas ri mor ma ltos par dgu mtha' yongs rdzogs tshegs med du mkhyen cing / phyis gzhan la phyag khrid gnang ba'i tshe'ang
blo la 'char bde zhing rtogs sla ba zhig byung ba ni/ skad cig gcig la chos rnams thugs su chud/ /ces pa der snang / snga lo nas snyan sbron grub pa bzhin 'di lo mkhan
sa slob dpon du phab pa dang bla gzhis chos gzhis tshang mar rgyab bsnon gyi gtan tshigs kyang zhu bar mdzad/ sde dge nas mi dbang chen por yang skyabs mgon 'di nyid
khams su pheb dgos kyi bka' khyab dang mgo 'dren rnams kyang brtse gzigs dgos tshul nan tan zhu bar mdzad pas/ mi dbang chen po nas kyang cis kyang mdo khams su pheb dgos
kyi bka' gnang

ba ltar mdo smad du pheb pa'i sgo dod de/ yar klung du pheb/ bkra shis chos kyi sder gsang chen 'dus pa'i tshogs kyis rje btsun yid bzhin 'khor lo'i sgo nas zhabs pad brtan
par gsol ba 'debs pa'i cho ga rgyas par mdzad do/ /de dag gi don bsdu na/ mdo khams bder bkod dbus gtsang bsti gnas gshegs/ /rten gsum mchod cing 'dar grong gdan sar bzhugs/
/mdo sngags rigs gnas gsan zhing phan dgongs mdzad/ /gnas gsar 'jam mgon thugs bskyed rmad byung yin/ /zhes so/ /de nas/ zla ba drug pa'i nyer dgu gza' tshes phun sum
tshogs pa'i nyin ser skya mchog dman mang pos mdun bdar te/ slar yang mdo smad phyogs kyi bstan 'gro'i don chen sgrub pa'i thugs bskyed rmad du byung bas chibs kyi kha
lo bsgyur ro/ /de nub sger par bzhugs/ rim bzhin bsam yas su bzhugs/ grub dbang bla ma kun dga' tshul khrims zhes rmor chen rdo rje 'chang gi zhal slob stan thog gcig tu
mkha' spyod ma'i ljags bsnyen la lo bco lnga bzhugs shing / me rlung gi nus stobs rgyas pa sogs nyams rtogs kyi yon tan bsam gyis mi khyab cing sku lus kyang smug 'ber rnal
'byor dbang phyug birWa pa lta bu zhig bzhugs pas de nyid mjal ba dang / gtsug lag khang yongs su rdzogs pa'i gnas gzigs dang mchod 'bul rgyas par mdzad/ tshes gnyis kyi
nub mo 'od gsal gyi ngang la shel brag gi rgyab ri dang mnyam pa'i grub pa'i dbang phyug chen po thang stong rgyal po'i sku shin tu che zhing brjid pa zhig zhal gzigs
shing / de'i sku'i cha thams cad la nu 'bur shin tu mang bar

'gro ba du mas nu ba bzhin rje de nyid kyis kyang sku g.yon gyi nu ma bzhos pas grub dbang de'i zhal nas/ khyed kyi sku tshe'i tshad lnga bcu nga bdun yin/ lam 'bras tshar
bdun gsungs shig dang bstan 'gro la phan thogs par 'gyur ro/ /zhes dang / rab byung gi bslab pa byang sgo sems bskyed gling gi gtso bo ma chags padma can la phul te rab tu
byung ba'i rtags rnams bor nas rnal 'byor spyod pa'i cha byad bzung na sku tshe mdzad phrin mtha' rgyas su 'gro tshul sogs dang / de ltar ma byung na lo gsum nas sku tshe'i
bar chad du 'gro tshul gyi lung bstan shin tu mang ba dang / ni guu ma'ang 'dir yod gsungs/ gzigs pas yum drung gi sku rgyan sogs ji lta ba gsal bar gzigs/ rje de nyid
kyi bka' las/ phyi nub bla ma mkha' 'gro yi/ /lung bstan yid ches du ma byung / /zhes gsungs pa ltar/ ni gu ma des kyang lung bstan shin tu mang bar mdzad dam snyam yang
/ skyabs mgon dam pa 'di nyid sba ba kho na lhur mdzad gshis bsnyel tho tsam yang mi snang zhing / zhal slob kyi gsung rgyun 'dra'ang ma thos/ de ltar lung bstan gyi don
ltar mdzad na sku 'di nyid kyi sku tshe sogs kyang mthar 'khyol dang / mdzad phrin gong 'phel du 'gyur bar ma zad/ sa lam gyi yon tan skad cig tsam gyis rdzogs pa sogs
dgos pa mchog tu che'ang / tshur mthong gi skye bo rnams ya ga dang sgro skur gyi yul dam pa la smad pa'i nyes pa chen po gsog par dgongs nas/ bdag bas gzhan gces kyi thugs
rlabs chen bskyed de rten 'brel gyi sna sel du snam sbyar dang lhung bzed byang sgo sems bskyed gling du 'bul ba dang / sku chos sogs rab byung

chas 'ga' zhig rab byung grwa tshang gi tshogs su spong thag dang / kha btags zhig rnal 'byor spyod pa'i dod du sku la dkri bar mdzad do/ /grub thob chen po'i lung bstan 'di
gnas gsar ba'i sku brgyud/ gangs ljongs bde thabs su yun ring gnas pa zhig byung na da dung mkhas grub kyi phreng ba zam ma chad par byon nas rgyal bstan spyi dang / bye
brag sa rnying gi bstan pa la shin tu khyad che bar 'ong yod 'dug kyang / spyi bye brag gi gdul bya'i bsod nams kyi skal ba der bas so/ /tshes gsum nyin gnas srung chos
skyong chen po khog tu rlom par mjal phrad mdzad par grub thob chen po'i lung bstan gyi dgongs pa ltar rten gzhi 'dul bar 'tshubs kyang / skyabs mgon dam pa 'di nyid kyi
thugs bskyed rlabs po che la chos skyong yang rjes su yi rang te/ rten gzhir 'tshubs kyang rten gsar los yod de/ /da lta'i lhag bsam rlabs chen skyong ba dang / /zhes sogs
kyi bsngags brjod dbugs dbyung dang / lha rdzas srid du ring ba dbu sdom dang bcas pa phul zhing blang dor gyi lung bstan mang po dang / gzhis byes kun tu mi 'bral bar
bka'i phrin las sgrub par zhal gyis 'ches/ rab byung grwa tshang gi mkhan slob 'dus tshogs dang bcas pas tshe dpag med lha dgu'i sgo nas zhabs brtan gyi gsung chog dang
'brel ba'i 'bul nod kyang gzabs rgyas mdzad/ de nas lha ldan du chos skyong gi lung bzhin jo shAka rnam gnyis sogs dang / 'bras spungs sngags khang / gnas chung lcog rnams
la mchod 'bul phrin bcol rnams dang / gong sa mchod yon gyi mjal

phyag sogs mdzad/ chos sde'i lam thog skor gyi bka' shog cig zhu bar gnang rgyur/ mi dbang nas sde dge bstan pa tshe ring dang nged gnyis ma mthong ba'i grogs po byas shing
/ nged pho lha tha'i ji'i bya ba la yin par 'dzin pa bstan pa tshe ring ma gtogs ma byung bas snying nye gshis bla ma khams nas pheb 'phral la yang bskyar pheb dgos u tshugs
zhus pas thugs mi mnyes pa byung med dam zhes gsungs par/ dam pa de nyid kyi kho bo la bsam rgyu bstan 'gro'i don las med gshis sde dgon 'di tsho nyams nyes kyi dogs
pa tsam las/ gzhan ma 'gro don phrin las skyong bar 'gro rgyur mi dga' ba ga la 'ong zhes zhu bar gnang bar/ dgon pa rnams nas gnas tshul rgyu mtshan byung phyin mgo 'dren
yang dag byed ces zhal gyis bzhes shing / da lam bka' shog kyang she bam rang 'bul gsungs nas gnang zhing / mjug tu 'ong mgo 'dren yang dag gnang 'dug /byang lam brgyud
de ra sgreng gi gnas gzigs sogs mdzad/ chos skyong gi lung du/ yang gcig mi mngon dbyings nas bya ra byas/ /bdun pa'i mjug dang brgyad pa'i mgo zhig la/ /lung pa chu gsum
'dzoms pa'i gnas gcig tu/ /nges par 'tshubs pas pe har rgyal po gsol/ /chu gsum 'dzoms pa'i ri yi shar phyogs su/ /shing nags 'tshubs cing 'dre ngan gnas pa'i sa/ /brag
ri bya rog 'dra ba lnga yod par/ /so so'i cod pan lo grangs btsugs na bzang / /zhes gsungs par/ shar chu kha zer ba der ri chu shing sogs ji lta ba bzhin 'dug par/ lung
pa'i phur ser ba chen po babs pas chu glo bur du rgyas te rab la pheb mi thub pa tsam byung bar/ gsol mchod rnams rgyas par mdzad pas brag ri'i rtser bya rog cig babs pas
skad drag po 'byin pa

dang chu 'phral du bri ste pheb rab shin tu bde/ chu 'gram du sde dge tshong dpon gyi lag do chu thig zer ba steng grib kyi rnam pas 'das pa sogs 'tshubs nyams che'ang skyabs
mgon rdo rje 'chang dpon g.yog tshang mar nyes skyon med par bde bar pheb pa bla ma chos srung gi che bar mngon/ khra bo thang du pheb bsu ba gnyer chen lha bu tshe ring
dpon g.yog chibs rkyang po shin tu bzang ba dang bcas par 'byor/ sku zhor du lha khang gsar pa'i rab gnas gnang dgos tshul gsungs/ de nas sde dge'i bka' bzhin 'bri chu
rgyud du dung mtha' dgon gyi lha khang gsar bzhengs la rab tu gnas pa rgyas par mdzad de/ sa skyong chen pos bsu ba'i bkod pa phun sum tshogs pa dang bcas te lugs gnyis
kyi 'dun sa pho brang chen po dngul mda' lhun grub steng du phyags pheb/ de nyin rang chos rgyal chen po de nyid dang mjal phrad mdzad de/ rgyal yum rdo rje btsun mo'i snang
brnyan li ma khyad 'phags dang / zhal dkar/ khri rdo/ yul babs dang mthun pa'i snam ther sogs legs mjal 'bul nod rgyas par mdzad de/ chos rgyal de nyid thugs dgyes pa'i
rtser son no/ /sa skyong mchog nas kyang pheb lam du bde bar phebs pa'i legs 'bul rgyas shing spus dag par mdzad/ sde dge chos rgyal de nyid sngon gyi bag chags sad pa
lta bu'i rdo rje 'jigs byed rwa lugs thun mong ma yin pa 'di'i bsnyen pas thugs 'phrogs te grwa tshang la cho ga grwa 'dzugs pa dang / sde dge nyid nas kyang bka' dbang
gsan pa'i sta gon gyi nub sa skyong chen po'i mnal lam du ma he 'dra ba'i sems can zhig gis rgyab tu

khyer nas 'dam rdzab mang po brgal te ne'u gseng me tog dang bcas pa'i gnas shig tu pheb pa'i mnal ltas kyis thugs dad cher g.yos te dbang brgya gsan bzhed bcas la de kha'i
snyan gsan gnang ba bzhin zhal gyis bzhes shing / bsam yas chos skyong chen pos/ 'bras spungs sngags khang mchod 'bul ngos kyis mdzod gsung ba 'jigs byed kyi 'gro don 'byung
bar dgongs pa yin snang ngo / /der zab chos nyer mkho kha shas dang / de nas 'jigs byed dbang brgya 'dzugs pa gnang ste/ 'di lo lnga bcu tsam rdzogs mtshams su/ sbrul
lo'i mgo nas bzung sa skyong chen pos tsandan dkar dmar las grub pa'i bde bar gshegs pa'i mchod rten brgyad dpangs tshad thog so phyed gnyis tsam shin tu spus gtsang ba
bzhengs par mdzad pa'i gzungs dang bzo bkod sogs dang bar rnams su dpon blon so so'i dgongs bzhed ltar chos bka' yang mang du 'bul bar mdzad/ bzo rnams phal cher grub nas
zla ba drug pa'i tshes bzhi la sa chog dang / bdun nas gzungs 'bul gyi dbu 'dzugs pa gnang ste/ dri med rnams gnyis kyi sgrub mchod shin tu rgyas pa dang / chos rgyal dpon
blon rnams la rigs gtad kyang mdzad cing / gzungs 'bul gyi rim pa rnams skyabs mgon mchog kho nas sku ngal dub khyad du bsad de 'bul tshul go rim ma 'khrugs shing phyag
'tshags dam pa sogs dang / rdor dkar sogs brgyud ldan gong ma'i phyag bzhes phra mo tshun chad kyang ma nyams par phyis kyi mig ltos la phan nges shes pa mdzad pas chos
kyi rgyal po de nyid ni dbang rnon chos rjes 'brang ba las cal sgrog gi brtul zhugs mi 'dzin pas byas

pa don ldan du song zhes thugs shin tu tshim par gyur to/ /ston mjug nas bzung 'jigs byed dbang brgya'i 'phros dang / tshe dpag dbang brgya sogs 'bul ba gnang / rta lo zla
ba gnyis pa'i nang du chos rgyal bstan pa tshe ring sku khams cung zad ltem par/ dmar chen gtor zlog sogs sku rim rgyun mi 'chad dang / sngon nas bzhengs gnang gi bde gshegs
mchod rten brgyad dang sku tshad mnyam zhing sku rgyu zhe mtshungs kyi rnam rgyal mchod rten gcig gsar bzhengs dang / 'di rnams la rab gnas skabs su chos rgyal de nyid
myur du zhi bar gshegs pa'i mi dge ba'i ltas su mi ngas sna tshogs shig byung 'dug kyang / gnas lugs bshad na skur ba'i rgyur mchis so/ /der dkon mchog spyi 'dus kyi dbang
sogs 'bul ba gnang / lo de'i zla ba drug pa'i tshes gsum la sa skyong de nyid sku zhi bar gshegs pa'i thugs dam gsal 'debs/ sbyin sreg /zhe dgu 'dzin pa/ rus chog /sAtstsha
zhes bod skad dam pa'i gzugs te sA tsha dang tsha tsha sogs sgra nyams pa yin zhes mkhas pa rnams gsung / gang ltar tshwa chog /gdung khang / dngul gdung gi zhal bkod/
gzungs dang rab gnas rnams mdzad cing / chos rgyal de nyid kyi dgongs bzhed ltar lcags ra bsam 'grub rtse dang / rmad shod rdzong gsar dgon gnyis su so sor 'dus pa nyis
brgya brgal ba la rdo rje 'jigs byed rwa lugs thun mong ma yin pa'i dbang dang lung / phyag len gyi bslab sbyong sogs yang dag dang / dgon so sor grwa pa bdun cu skor
res rwa chen gyi mngon rtogs/ tshar chen

yab sras gnyis kyis mdzad pa'i brgyud 'debs/ dkyil chog /lhan thabs dang bcas pa blo 'dzin gnang ba'i sgrub mchod tshar lugs kyi phyag len ji lta ba bzhin 'dzugs pa dang /
de bar bum 'dzin du pheb/ sgrub mchod 'dzugs nye'i skabs dgon chen nas rmad shod kyi bar la glang gi skad 'dra ba yang yang sgrogs pa kun gyis thos pa byung zhes rmad shod
bla ma yon tan rgya mtsho nas gleng / bsam yas chos skyong gi lung du/ mtha' bzhi'i yul du lug rta gang rigs su/ /nges par bsdu ba'i rten 'brel che na yang / /zhes sogs
gsungs pa'i lung gsal gyi zhabs brtan sku rim rnams bsgrubs zin kyang / sku nyen dogs che bar sbrul lo dang rta lo gnyis su'ang / tshe chog stong tshar drug tsam dang /
sgrol sher/ bsam pa lhun grub ma sogs khri phrag mang po/ chos srung la bskang ba sogs sku rim mang du mdzad/ lug lor lhun grub steng du mnga' zhabs la 'grims rgyu'i bum
gter mang po sgrub gnang la tshur mthong gi snang ngor sku 'khrugs lta bu'i sku ltem babs shin tu lci bar/ zhabs brtan sku rim du sde dge'i mnga' zhabs kyi dgon pa yongs
su rdzogs par so so'i lugs mthun gyi zhal 'don/ sgrol ma/ sher snying / bsam pa lhun grub ma sogs khri tshar mang po/ tshe chog stong rtsa gsum/ rnam rgyal stong rtsa/ ma
Ni dang siddhi dung phyur/ bka' 'gyur rin po che tshar gcig /brgyad stong pa brgya phrag tu nye ba/ gzhan yang chos srung gi bskang ba sogs la khyon ja rkyang du bsgrigs
na ja bag sum brgyar nye ba song zhing / zhabs brtan thog tu bka' 'gyur rin po che tshar

gcig dang / 'bum tshar gnyis/ sa skya bka' 'bum tshar gcig bcas spar 'debs zhu bar mdzad par ja 'khor drug brgya dang dgu bcu go dgu dgos par/ ja/ nas/ rta/ mdzo pho mo/ 'bri
g.yag sogs song 'dug cing / sman pa'ang sde dge'i thugs rjer phun sum tshogs pa dang / mdzod pa nas kyang phyag rdzas gang yod phongs med lta bu'i sku stobs la dpag pa'i
sku rim zhabs brtan rgya che gnad 'gror zhus shing / gtso cher skyabs mgon rdo rje 'chang 'di nyid kyi thugs bskyed rmad du byung ba bcas sku khams kyang rim dwangs kyi
tshul bzhes/ drag po zhes pa lcags sprel lo dgung keg la'ang zhabs brtan du rnam rgyal ma/ tshe dpag med/ sgrol ma/ sher snying / bsam pa lhun grub ma/ le'u bdun ma/ ma
Ni/ siddhi/ chos srung gi bskang ba sogs shin tu rgya che ba dang / kaHthog gtsug lag khang gi zhig gso'i thebs su nas khal nyis brgya stsal/ sprel lor bkra shis ltems su
gdan drangs te dpon mor sras med par srid spel gyi thabs rim dang chos bka' shin tu mang ba stsal bas sras kyang 'khor zhing byin rlabs sogs la yun ring bzhugs/ de nas
'dzom thog rgyal po'i pho brang chen por yum sras rnams nas bde bar gshegs pa'i mchod rten brgyad dang / gur zhal lcam dral gyi mgon khang sogs rten gsum mang du bzhengs
gnang gi gzungs rab gnas sogs thun mong dang thun mong ma yin pa rgyas pa dang / yum sras dpon blon rnams la dri med kyi dbang sogs zab chos kyang ci rigs stsal zhing / ngor
pa'i chos rje bstan 'dzin phun tshogs kyi drung

nas/ rigs gsum spyi/ khros nag lha lnga/ gur rigs bsdus/ sambuTi/ mi 'khrugs pa dngos sta dang 'brel ba rnams kyi dbang dang / rdo rje 'chang kun dga' bzang po dang / thams
cad mkhyen pa dkon mchog lhun grub kyi bka' 'bum/ 'jam mgon a mes zhabs kyis mdzad pa'i mgon po'i chos 'byung gi lung sogs gsan no/ /de dag gi don bsdu na/ slar yang mdo
khams pheb tshe bla ma lhas/ /lung bstan srung mas las sgrub chos sku'i rten/ /bzhengs sogs ma lus gdul bya'i re ba bskang / /gnas gsar 'jam mgon bslu med thugs rje yin/
/zhes so/ /de nas mdo smad phyogs kyi gdul bya'i don rnams grub nas dbus su pheb par bzhed pa na/ sde dge bla chen phun tshogs bstan pas pheb rdzong dngos 'bul spom mtho
ba dang / gzhan yang zhal slob blon 'bangs dad ldan kun gyis so so'i 'byor bstun gyi dge tshogs spel phyir 'bul nod gzabs rgyas dang / sde dge'i sku tshab ched mngags dang
bcas te bya lo zla ba bdun pa'i nang du dbus gtsang phyogs su chibs kha bskyod de byang lam brgyud nas phyags pheb/ sgrub rgyud kyi gdan sa dpal ldan stag lung gi gnas
rten rnams la mchod 'bul smon lam mdzad/ nA lendra nas bco brgyad chos kyi rje dang khams tshan mi sna sogs kyis pheb bsu dang bcas te bco brgyad bla brang du pheb/ gzhis
len bsnyen bkur rgyas par mdzad de gdung brgyud rin po ches chos bka' gsan bzhed kyi snyan gsan 'bul ba gnang bar zhal gyis bzhes/ gnas gzigs rnams mdzad de lha ldan

du pheb cing / gong sa mchod yon gyi mjal phyag la dngos 'bul spom mtho ba dang / sde dge chos kyi rgyal po bstan pa tshe ring gi dgongs rdzogs su ched dmigs kyis jo bo'i sku
mdun du stong mchod dang / rtse shod ra mo che sogs su mchod 'bul dang gser chab sogs gzabs rgyas mdzad/ de skabs tsam la yin nam/ rje 'dis lha ldan du sku bsnyun tshul
bzhes skabs shig dga' ldan phun tshogs gling nas yin pa'i lcags zam pa blo bzang dpal grub ces grub dbang thang stong rgyal po'i rnam sprul du zhal gyis bzhes pa zhig yod
pa 'di lha sar pheb pa dang 'grigs pas/ rkyen sel la gdan 'dren zhu bar mdzad pas/ de 'phral chibs brgyugs kyis byon te spyan 'dren pa rjes su lus/ sku mdun du pheb ma
khad sku rgyab phred khug nas shing gi tshe bum bton te skog thag skog thag ces dbu thog tu 'bul bar mdzad pas bsnyun las grol zhing / sgrub thabs rin 'byung gsan pa'i snyan
sbron kyang bka' drin bskyangs/ sde ba spo ra ba ngag dbang bstan 'dzin phun tshogs sogs la mkha' spyod ma'i chos skor ci rigs pa gnang ste mi ring bar yar klung du
chibs bsgyur/ rdo rje'i chos srung rnams la gtang rag dang / 'dus sde spyi la bzang gos kyi bla bre sogs kyi spyi 'bul dang / ja dngul mdzo sogs kyi 'gyed dang bcas pas pheb
skyes rgyas par stsal/ yar 'phyong gnyis kyi dgon khag tshang ma dang / yas mchog khul gyi sa dgon rnams bcas la mang ja/ sbyor sbrel/ bsngo rten/ sne gzhag sogs dang
/ grwa tshang che khag 'ga' zhig dang gal che ba rnams la rta sogs

kyi spyi 'gyed kyang gnang / klong nag bla ma kun dga' dpal 'byor sogs gsung ngag slob bshad zhu bar ched gtad 'byor pa'i khams 'grul ba kha shas dang / bkra shis chos sde'i
slob dpon gnyis sogs 'dus pa nyung shas la bla brang gzims chung du gangs can bstan pa'i mnga' bdag rje btsun sa skya pa'i zab chos mdo rgyud kun gyi snying po gsung ngag
rin po che lam 'bras bu dang bcas pa tshogs bshad dang / slob bshad gnyis las shin tu zab cing rgyas pa dpal kha'u brag rdzong pa'i bka' srol tshar lugs slob bshad thun
mong ma yin pa'i dbang / byin rlabs/ khrid/ lung yongs su rdzogs pa ste/ gsung ngag slob bshad gnang ba'i dang po dang / gzhan yang 'dod chos rigs shin tu mang bar stsal/
'di skabs snye thang 'phags sde'i mkhan por mchod dpon yar 'brog zhabs drung nas dgongs zhu mdzad par/ 'phags sde ba spyi sos skyabs mgon rdo rje 'chang 'di nyid mkhan
por zhus chog pa'i dgongs skor phul ba'i phyir pheb tu/ khyed tsho'i bla ma gnas gsar dbon nas mdzad na sgrig lam kun spyod cho ga phyag len gang cir phan nges 'ong bar
'dug cing / 'di thog nas rgyu mtshan zhus 'thus pheb par/ 'phags sde'i gra bgres bstan pa rgyal mtshan nas yar klung du snyan 'bul zhu bar phyin te/ gang spyi'i gnas tshul
zhib tu gsol bar/ sde dgon gyi 'dzin skyong rigs 'di chos kyi 'gal rkyen du bsams nas bkra shis chos sde'ang mkhan sa slob dpon du phab pa sogs sgo du ma nas rnam g.yeng
mi 'byung ba'i thabs lhur len byas pa yin gshis/ dgon pa gzhan gyi 'dzin skyong rigs gtan

nas mi 'ong zhes zhal gyis ma bzhes/ de snga nas 'phyong rgyas 'du khang pa'i bca' yig gi thang ka dbus su 'phags mchog chos kyi rgyal po'i sku brnyan bris pa de'ang 'phyong
rgyas nas 'char ba phyag tu 'byor ba dang / grwa tshang gi zhu yig phyag tu phul ba dang dus mtshungs su dpyid 'brug gi thog ma bsgrags pas dgon zhol gyi mi rnams kyis
lha rgyal 'then pa sogs rten 'brel gyi mtshan ltas kyang legs shing / yang bskyar snyan zhu nan tan phul ba bcas zhal gyis 'ches pa ni/ sems dpa' chen po gzhon nu rgyal mchog
dang / 'phags chen dpal ldan grags pa sogs nas bzung yongs rdzogs bstan pa'i nyi ma mkhan rin po che dbang phyug dpal bzang dang / mkhas grub dbang po ngag dbang chos
bzang la sogs pa'i bar du byon pa'i 'phags brgyud pad dkar phreng ba lta bu las brgyud de 'ongs pa'i phyi 'dul ba'i khrims kyis mngon par mdzes shing gzhi gsum gyi rnam
gzhag rnams kyang chad med du mdzad pas jo bo stan gcig pa'i brtul zhugs 'dzin pa/ dpal dus kyi 'khor lo dang thugs rje chen po nam mkha'i rgyal po la yi dam gyi gtso bor
'dzin pas nang gsang sngags kyi rnal 'byor pa/ 'dod chung chog shes kyis dman cha lhur blangs te 'phags pa'i sde zhes mtshan don mthun pa'i ring lugs dbyar gyi chu gter
dang mtshungs pa de dus dbang gis sos kyi chab rom ltar 'gyur bar nye ba thugs kyis ma bzod par rgyal ba'i sras po dkon mchog 'bangs yab sras kyi chos kyi dbyings nas bskul
bar gdon mi za snyam mo/ /bsam yas rab byung dge slong dge legs bzang po dang / dge

'dun bsam 'grub gnyis nas sbyin bdag bgyis te/ rnga chen zhes pa chu khyi zla ba lnga pa'i nang nas dpal bsam yas dbu rtse'i bar khang g.yu zhal mthil du/ bco brgyad nas chos
kyi rje yab sras/ kha rag bod 'brug chos rje/ nyan po chos rje sku mched/ gling smad zhabs drung / gzhi pa dpon slob/ bkra shis chos sde'i dpon slob sogs phyogs 'dus dang
/ gnyug mar gnas pa mkhan slob dge 'dun dang bcas pa sogs 'dus pa sum brgya brgal ba la gsung ngag rin po che dbang lung khrid gsum shin tu rgyas pa ste/ tshar gnyis
pa dang / gzhan yang mkha' spyod ma dang rta mgrin yang gsang sogs 'dod chos kyang shin tu mang ba dang / ser skya stong phrag brgal ba la theg pa chen po'i sems bskyed/
gsung ngag tshar chos su ser skya shin tu mang bar 'chi med dpal ster gyi khrom dbang bcas stsal/ rab byung grwa tshang gi sbyin bdag sogs spyi sgos rnams kyis gtong ba'i
sgo brgya rnam par phye ba'i zang zing gi mchod sprin gzabs rgyas chad med du bstar/ de ltar chos srid kyi 'byor pa rdzogs ldan gyi rjes su snyegs pa la gnas srung chos
skyong chen po'ang rjes su yi rangs te/ dam ldan dge bshes kyis rdo rje gdan du chos kyi 'khor lo bskor ba legs shing / 'dre'ang yid spro zhes sogs kyis gzengs bstod dang
lha rdzas srid du ring ba phyag mtshan ba dan dang bcas pa phul zhing lus dang grib ma'i tshul du mi 'bral bar phrin las bsgrub par zhal gyis 'ches/ de nas lha ldan brgyud
de 'phags sder chibs bskyod/ gnyan mkhar nag gi 'brang la kha btags dri med cig phung nge 'dug par gzhis bdag gi mjal dar yin 'dug /

rten 'brel legs pa yin zhes gsungs/ dge 'dun 'dus pa'i tshogs kyis pheb bsu'i bkod pa zab rgyas dang bcas te/ 'bring ye shes rgyal mtshan gyi gnas gzhir bzung bas bka' gdams
pa'i dgon rnying la dus phyis thams cad mkhyen pa rje btsun kun dga' snying po dpon slob kyis sgrub sde 'dzugs par mdzad pa'i gnas snye thang brag sna dgon du phyag na
padmo'i rnam rol 'phags chen dpal ldan grags pa'i khri la zhabs zung bkod de zab chos kyi sgo 'phar yangs por phye/ gzhung sa mchog nas bsko 'ja' khri 'gyed dang / gzhan
yang ser skya kun gyis rang rang gi 'byor tshogs mchis rgu lta bur mchod sprin du spros/ 'dus pa'i tshogs la dkar lha gsum gyis chos sgo phye ba'i kye rdor rgyu dbang / kun
rig gi dbang / mgon po khro bcu'i rjes gnang / phyag drug pa'i gtor dbang sogs rjes gnang mang po dang / brag rdzong ma'i phyi khrid/ thugs rje chen po'i dmar khrid/ gnyan
mgon dkar po tshe 'phel gyi khrid dang / lung gi rigs mang po/ ser skya shin tu mang bar khrom dbang sogs stsal te/ slar yang lha ldan du chibs bskyod/ se ra theg chen
gling gtor sgrub slob dpon yun ring du mdzad nas rmor chen chos kyi rgyal po sogs yongs 'dzin du ma'i zhabs pad la gtugs shing / lhag par dpal rta mgrin la thugs dam gyi
gtso bor mdzad pas rta mgrin gyi grub thob tu grags pa de la rta mchog rol pa yang gsang gi rtsa dbang kun gzigs lnga pa chen po'i bka' 'bum khrod kyi yang gsang skor
phal che ba/ dge slong 'jam dbyangs grags

pa'i gsung skor rmor chen rje'i drung du ma gsan pa'i yig rnying thor bu dmag zor ma'i skor sogs dbang lung mang du gsan/ lha ldan du khams bod kyi dad ldan mang por gsung
chos kyang rgya cher stsal zhing / slar yang yar klung du pheb/ sde dge bsod nams mgon po dbus gtsang du dge sgrub la pheb pa yar klung du pheb cing / gzhis len rgyas par
mdzad/ khrag skyug ces pa chu phag zla ba dang po'i tshes bcu nas bzung / bkra shis chos sde'i bla ma lha khang du spo bo yar 'brog dgon gyi sprul sku lhun grub phun tshogs
dpon g.yog lnga/ 'bras gling rab 'byams pa mdo sngags chos 'phel/ tshag gur rab 'byams pa/ rig 'dzin skal bzang rnam grol sogs phyogs 'dus dang gnyug mar gnas pa'i 'dus
pa shin tu mang bar gsungs ngag rin po che dbang lung khrid sogs/ tshar gsum pa gzabs rgyas dang / mjug tu 'dod chos kyang shin tu mang bar stsal lo/ /de dag gi don bsdu
na/ sa dbang gnas skabs mthar thug phan bder bkod/ /bstan 'gro'i don phyir nyid kyi sku rim mdzad/ /dbus gshegs chos 'khor bskor zhing 'phags sde bzung / /gnas gsar 'jam
mgon rnam dkar mdzad phrin yin/ /zhes so/ /de nas lo 'di'i ston kho bos dbus kyi gnas rten rnams mjal bar phyin skabs nas bzung skyabs mchog yid bzhin nor bu 'di nyid
rnyed pa yin te/ de'ang kun mkhyen mkhyen brtse'i dbang phyug rang lugs snyan brgyud bstan pa'i mnga' bdag yin pa dang / rdo rje 'chang dbang phyug rab brtan 'jam mgon a
mes zhabs kyi dbu bla mdzad pa dang /

gnas gsar stong dpon sa skya pa'i sku nye yin pa sogs nged rang na phra bas ci'ang ha ma go /yab rje rdo rje 'chang de nyid nas gsung sgros kyi zur la yar klung dpon rin po
che zhes gnas tshul gsung skabs dgyes nyams mdzad pa dang / gzhan go thos sna tshogs la phyogs lhung gi gtam yang du ma go ba bcas/ yar klung dpon rin po che de bzang ngan
ci 'dra yin nam snyam pa las mtha' gcig tu nges pa'i bzang ngan med mur dbus la 'gro nye'i skabs thar rtse rdo rje 'chang nam mkha'i mtshan can de nyid kyis/ ma drung
dang mdzod pa bcas la yar lung zhabs drung sku rus sku yon sogs gang sa nas dbu blar bzhes thub pa zhig byung na pheb pa dang / rjes su phyag ris kyi'ang bskul ma gnang ba
bcas dbus 'gro'i skabs yar klung du de lugs kyi snyan sbron zhu rtsis yod 'dug pa ltar/ lo de'i mgo zla'i tshes nyi shur khra 'brug tu gnas zhag byas pa'i sang de thon
khar/ yar klung zhabs drung pheb bsur byon 'dug pas mjal phyag la bcar na zhes mgron gnyer gyis zer don bzhin de 'phral pheb tu bcug pas/ bla ma sku blta bas chog mi shes
shing / gsung 'jam zhing snyan pa/ mthong ba tsam gyis dad pa dbang med du 'gro ba zhig dang / thog mar mjal skabs/ gsung bgros yul tsam zhig las ma byung yang / rang nyid
kha blta phyogs kyi rten 'brel ma log par byang bltas su yod pa la rje 'di lho gzigs su thog mar 'jal/ rim gyis gtam snyan bzhugs khrir chos sde'i thab bsu 'dug pas/ de
thog tu chos rgyal 'phags pa'i lo rgyus sogs shin tu rgyas par gsungs/ yum bu bla mkhar gtsug lag

khang du ja gral skabs nged rang la sngon gyi lo rgyus las brtsams pa'i gsung gleng zhu rgyu med kyang / gtsug lag khang rten dang brten par bcas pa 'phral du snang ba la gang
shar de'i gnas tshul 'dra zhus pas/ rgyal rab chos 'byung lo rgyus chu babs su gsungs shing / zhal 'dzums mdangs dang bcas dges nyams 'dug pas/ sems la yab rje rdo rje
'chang dang / thar rtse rje/ brag rtsa chen po rnams rang nges shes rnyed pa'i bla ma yin kyang / da lta'i sku gsung thugs kyi mdzad spyod 'di la bltas na bla ma 'di de
bas lhag pa zhig med kyang mi zhan nges su 'dug snyam pa'i mos 'dun dang bcas pas yar klung du phyin/ ser sbreng dang bcas slebs 'phral 'du khang du dkar spro ja gral thog
grwa tshang gi 'phrad dar bstar/ bla brang gi sgo spe mkhan chen gzhon nu blo gros kyi gzims chung du sdod yul snang tshad med pa'i bdag rkyen bka' drin stsal zhing /
de'i sang nyin sgrol dkar gyi gsung chog sgo nas ring 'tsho'i rten 'brel mdzad skabs ngos 'khor bcas la ston mo rgyas pa dang bcas sku gsung thugs rten/ dngul gyi maNDal/
dkar yol stegs bcas/ gding ba/ gos kyi bla bre/ yol 'khor/ gser srang / ja nag po 'khor drug /rta/ gos yug sogs yod pa'i dgu tshan brgyad/ gyon pa cha tshang / rgya sbub/
bzang ja 'khor drug /pags rigs drug sogs khyon sde grangs brgya dang lnga/ spyi so nas dgu tshan bdun tshan lnga re dang / lnga tshan bcas kyi mgor rta/ ther rgyu gtsang
gsum/ phrug gnyis/ dkar yol/ gzhan yang mdzod pa sogs la spyi sgos nas dngos po'i gnang sbyin

gzabs rgyas stsal zhing / maNDal gyi mthar yun 'tsho'i khas blangs dgos tshul gsungs dus/ bka' bstan thams cad thugs la bzhugs pa lta bu'i legs bshad bka' drin bskyangs byung
bas/ da cha bla ma 'di'i zhabs la gtugs nas gsung gi bdud rtsi myong chog pa zhig byung na ci ma rung snyam pa'i mos 'dun lhag par che bar yod skabs/ mdzod pa grwa tshang
ba rgyal mtshan rin chen gyis nged rang nas yab rdo rje 'chang sogs bla ma kha shas la chos thob tshul dang / da lta thos bsam byed mu yin pas rnam 'dren dam pa nyid
kyang dbu blar pheb dgos zhus shing / de'i rgyu mtshan thar rtse rdo rje 'chang gi bka' pheb sogs zhus yod dam/ gang ltar kyang pheb lan du/ da lam chos 'brel zhig phul nas
'gyang min 'dod sbyar 'ong ba'i zhal bzhes pheb 'dug pas bka' chos song stsal rgyu'i do nub der dga' spro tshad med pa byung zhing / de'i sang nyer gsum la chos sde'i
lho phyogs kyi gtsug lag khang padma 'od du sgrol dkar yid bzhin 'khor lo'i rjes gnang thun mong ma yin pa stsal byung bar gsung bshad shin tu rgyas pas kye rdor rgyu dbang
mdor bsdus bskur ba'i yun tsam gyi tshod byung zhing / gong gi thugs rje dang rang gi dad pas byin rlabs kyang de 'phral zhugs pa lta bus ston dang bstan pa gzhan nas
mi 'tshol ba'i mos gus kyis tshim pa thob/ de skabs su'ang dkar spro dang / yang nged rang nas kyang rje 'di nyid dang bkra shis chos sde tshogs yongs la 'jam dbyangs dmar
ser gyi rjes gnang phul zhing / gong gi zhabs 'gyur ba mdzod pa 'jam dpal rgya mtsho nas dbang bzhi'i sbyin bdag gi mkho rgu'i yo byad gya nom

ba bstar/ chos sde'i gtsug lag khang dang / mgon khang / rnam sras lha khang sogs mchod mjal gyi skabs kyang 'bral med du pheb nas rten bshad mtha' dag zhib par stsal/ 'du
khang steng gi tshar chen rnam thar gyang ris de la bsam ngan gyis zhib 'jug byas pa min kyang / 'dar gdong 'khrugs pa'i zhing bkod kyi thad der 'di ci 'dra lags zhus pas/
'dir 'dar gdong 'khrugs nas phan tshun 'thab mo byed cing tshar chen rin po ches mchod g.yog la thog kha nas mi rkang bus gsungs pa dang ser ba babs shing / ma chen rdor
bkras kyis tshar chen la mthu dgos zhus pas zhal gyi ma bzhes par ngo nag thug ger bsdad pa sogs kyi zhing bkod yin 'dug gsungs/ de skabs su sems la rtog pa ni ci'ang med/
phyis su gnas tshul de 'dra ngan can gyis zhus pa min nam snyam pa'i dgongs pa tshom dogs 'gyod po byung yang / tshar chen rnam thar gyi ljags lung skabs sogs gang la
dpag kyang tshom gzhi ma byung 'dra/ chos sde nas 'ong skabs sri gcod 'bum par thab skyel skabs de skor tshong dpon dang ne tso'i lo rgyus sogs gnang zhing / mchod rten
de la bskor ba byas na sri las thar tshul gsungs/ bya sa lha khang du skyel mar pheb tshe de skor gyi rten bshad zhib par bka' drin bskyangs pa sogs skye ba dang tshe rabs
thams cad rjes su 'dzin pa'i sgo 'di nas dod de/ mig dmar zhes pa shing pho byi ba'i lo smon dga' rin chen bsam gtan gling du dge slong lhun grub mched kyis sbyin bdag
byas te/ rig 'dzin skal bzang rnam grol dang dpon slob dge 'dun gzhan phan sogs phyogs 'dus dang / gnyug mar gnas pa bcas la gsung ngag

rin po che'i dbang / byin rlabs/ rgyab brten lung bcas/ tshar bzhi pa rgyas pa dang / gzhan yang chos bka' rgya cher gnang ste/ 'phags sder chibs bskyod/ dge slong blo gsal
mkhyen rab/ dge slong blo bzang mkhas btsun/ grags pa bshes gnyen gsum gyis sbyin bdag bgyis te/ bco brgyad nas gdung brgyud rin po che/ bod 'brug chos rje/ rig 'dzin skal
bzang rnam grol sogs phyogs 'dus dang gnyug mar gnas pa bcas ches mang bar/ rgyal yum mkha' spyod dbang mo'i zab khrid mthong grol lde'u mig nang bzhin shin tu rgyas pa/
rgyab rten gyi lung sogs tshang ma/ 'bum dang brgyad stong pa sogs kyi ljags lung dang / gzhan yang 'dod chos mang du gnang zhing / rmor chen rdo rje 'chang chen po dang
/ mkhan chen ngag dbang blo gsal bstan 'dzin gnyis kyi sku mchod so sor mkha' spyod ma'i cho ga gsar 'dzugs kyi chag med 'ong ba'i thebs su dngul srang nyer drug sbyor
'jags gnang / gsar rnying gi rgyud sde'i phyag len man ngag rnams la rang byan tshud cing / khyad par gong zhabs lnga pa chen po'i bka' 'bum gyi lung rgyun kho na'i ched
du'ang dbu g.yor gnyis chu bzhin nyul te bla ma mang du bsten nas gsung 'bum phyi nang gsang gsum gyi lung rgyun bzhugs so cog gsan pa'i/ chos rje rin po che bkra shis pa'i
drung nas rnam rgyal grwa tshang gi 'don chog skor phal mo che/ rgyal dbang lnga pa chen po'i bka' 'bum phyi nang mang po/ gzhan yang phan cha'i skor shin tu mang ba
dang bcas pa gsan cing / slar bka' 'bum yongs rdzogs gsan pa'i snyan gsan 'bul ba gnang nas lha ldan du chibs bskyod/ rmor chen rdo

rje 'chang gi zhal slob grub dbang 'gyur med padma rgyal mtshan gyi drung nas/ dkon mchog spyi 'dus zhi drag seng gsum gyi dbang / tshe dbang / bskyed rdzogs kyi khrid/ gter
gzhung yongs rdzogs dang gsar rtsom gyi yi ge mang po'i lung / 'bri gung pas mdzad pa'i 'pho ba 'jags tshugs ma'i lung khrid/ rgyal dbang lnga pa chen po dang gter bdag
gling pa gnyis kyi gsung 'bum thor bu sogs kyi lung rnams gsan/ zhwa lu ba rin chen 'jam dpal chos mchog la dpal dus kyi 'khor lo'i sgrub thabs rin chen snying po'i lung
gsan/ grub pa'i dbang po gnubs ston blo bzang don grub kyi drung nas/ byang gter tshe dbang lcags sdong ma'i dbang lung / rgya can tshe dpag med dwangs ma bcud 'dren gyi
dbang khrid lung sogs yongs su rdzogs pa dang / rgyal dbang lnga pa chen po dang rig 'dzin padma phrin las gnyis kyi gsung 'bum skor mang ba/ thugs rje chen po'i mig 'byed
dang / hrIHdmar gshin rje 'dus pa'i yang snying / bla ma sku gsum gyi khrid lung yongs rdzogs sogs shin tu zab pa'i mnog chos mang du gsan te chos sder chibs bskyod/ zla
ba dgu pa'i nang du gtsang la pheb pa'i pheb lam du bkra shis lhun por paN chen thams cad mkhyen gzigs chen por mjal phyag dang gnas gzigs mchod 'bul smon lam mdzad de
shab brgyud/ 'dar grong chen du pheb skabs bsu ba ser sbreng chibs bsu'i bkod pa rgyas par zhus/ rgyal ba'i bka' 'gyur rin po che shog bu bzhi shog ma zhing khams che zhing
spar gsal chu skyon sogs med pa'i dngos gtsang dang / bzang gos kyi bla re che legs/ rgya sbub sogs 'bul sbyor

mdzad/ brag rtsa rdo rje 'chang blo gsal mtshan can gyi dbus 'dus tshogs rnams la ngor chen dkon mchog lhun grub kyi yig steng nas rnam rgyal lha dgu'i rjes gnang lung bcas
dang / de'i bstod pa ngor chen kun dga' bzang pos mdzad pa'i 'dod gsol bcas gtsug tor rnam rgyal gyi gzungs rtog pa dang bcas pa/ ngan 'gro yongs sbyong gtsug tor rnam rgyal
gyi lung stsal/ 'dus tshogs kyis sgrol dkar gyi cho ga dang 'brel ba'i zhabs brtan 'bul ba bsnyen bkur sogs gzabs te zhus/ de skabs brag rtsa rdo rje 'chang dang bla
brang du zhal rgyas mdzad skabs brag rtsa rjes gzhan ma rang gi blo la yod pa phal cher 'grub byung yang / 'dar shing mang gi 'du khang la nyams gso'i blo yod pa ma grub
pas rje 'di nyid la zhig gso bka' drin skyong dgos zhu bar mdzad pa'i lan duu da lam thub pa zhig ma byung / slar de bzhin 'grub par bgyi zhes zhal gyis bzhes/ grong chen
du pheb pa thos 'phral 'di nas gsol 'debs kyi zhu shog skyes bcas phul don bzhin chibs kha bsgyur te/ lo de'i zla ba bcu pa'i tshes nyer gsum la sa skyar pheb skabs chibs
bsu ba sogs legs par bsgrigs te gnam gshis 'jam pa sogs dge mtshan dang bcas dpal sa skya'i gzhi thog bla brang gi gsang sngags pho brang du spyan drangs te bzhugs gdan
'jags/ pheb 'phral gsol ja gsol chas sogs phul zhing / dbang khang smin grol bde chen du mjal 'dzom zhus skabs tshur dngos po rgya spom che ba'i gsol ras stsal zhing /
phar gsol ja gsol ston thog nged rang nas pheb lam gnas tshul las brtsams pa'i gsung bgros yul tsam zhus shing /

gnas slob bzod pa bkra shis kyis rang bzhin gyi gleng mo sna tshogs zhus nas zhabs phyi rnams phyir gyes grub dang bstun dum tsam zhig bzhugs gdan 'jags thog /spyir kha'u pa'i
bla ma rnams mkhas grub gzhan dang ma 'dra zhing / khyad par rmor chen chos kyi rgyal po de nyid 'jam pa'i dbyangs dngos su bzhugs pa'i bka' drin gyis dpal sa skya'i
snyan brgyud zab chos rnams kyis mtshon chos bka' thob rgya ma chung tsam yod kyang / rang nyid skyes sbyangs kyi shes rab kyis dben pa sogs sgo du ma nas gdan sa chen po'i
dbu bla 'ong re med kyang / na nyin dbus su pheb skabs nas bzung bka' nan shin tu che ba bcas da lam sku mdun du bcar thog yab chos rnams 'bul thub re sogs shin tu skal
ba bzang ba zhig byung nas/ de skor 'di kha'i dgongs pa dang bstun rim bzhin zhus chog pa zhig dgos gsung bar/ nged rang nas thugs rje che zhus/ gnas slob kyis de'i lan
du/ mkhas pa snga mas sbyar ba yi/ /tshig don la ni byin rlabs yod/ /gsungs pa ltar sngon gyi bla ma gong ma'i phyag len ltar bka' drin bskyang bas des go chod par 'dug
/ces sogs bcos med kyi tshig hur thum rbad chod 'dra mo zhus song bas bzhad mo dang bcas pheb song / lo de'i smin drug zla ba'i nyer lnga nas bzung shing glang dbo zla ba'i
nyer lnga'i bar la gtso bor gsung ngag rin po che slob bshad kyi dbang / byin rlabs/ lung / khrid bka' bcas/ tshar lnga pa dang / zhar byung du chos bsam gyis mi khyab
pa stsal pa rnams bsdams nas bkod na/ rjes gnang skor la tshe dpag med dkar po/ 'jam dkar gser gdugs dang ma ti lugs/ ye shes yon tan bzang po/ 'jam

dbyangs dmar ser/ smra seng / sa paN bla ma'i rnal 'byor/ spyan ras gzigs phyag bzhi par sgrub thabs brgya rtsa'i chings/ bcu gcig zhal/ seng ge sgra/ spyan ras gzigs skyer
sgang lugs gtso 'khor gsum/ mi g.yo ba dkar sngon/ rta mgrin jo lugs/ ri khrod ma ser mo/ gtsug tor 'bar ba/ 'byung 'dul/ gnyan sgrol/ seng ldeng nags sgrol/ phyag rdor
uu tswarya/ phyag rdor gtum po/ 'jigs byed dpa' gcig /gtsug tor rnam rgyal/ sgrol dkar 'od zer drug sbrags/ dbang gi sgrol ma dmar mo/ rdo rje rnam 'joms/ sme brtsegs sa
lugs/ khro mo sme brtsegs/ sme brtsegs jo lugs/ sangs rgyas klu dbang lha lnga/ sman bla mtho brtsegs/ rta mgrin grub rgyal/ skyer sgang / zla rgyal/ ye shes khyung khra/
sna tshogs yum/ rdo rje shugs/ sor 'brang dkar mo/ bka' gdams lha bzhi/ dzam ser nag /seng gdong sngo dmar/ shangs lugs phyag drug sngo dkar/ dmag zor ma/ sher phyin dkar
mo/ nor rgyun ser mo/ dbyangs can dkar dmar/ gra dzam/ sa lugs dzam dmar/ dzam dkar lha lnga/ zhal dkar po tshe 'phel thun mong ma yin pa/ khyung nag /seng ldeng nags sgrol/
phag dkar/ phyag rdor khang brtsegs/ zhang blon/ gnas brtan bcu drug /dmar po skor gsum gyi rjes gnang ngor lugs thun mong ba/ rigs byed ma gsang sgrub lha lnga/ gza'
yum gtso 'khor/ dud sol phyi sgrub/ 'byung 'dul sems dpa' sum brtsegs/ tshogs bdag thun mong ma yin pa dang / khyad par mkha' spyod ma'i byin

rlabs/ bde mchog dkar po rnams kyi rjes gnang dang / gsung ngag dang rjes 'brel brgyud pa'i khyad par gnyis ldan gyi sems bskyed/ slob ma rjes 'dzin/ kye rdor rgyu dbang /
lam dbang / rdo rje bdag med ma'i sindhU ra'i byin rlabs/ bir srung thun mong dang thun mong ma yin pa/ bla ma rin 'byung/ tshar gsum khug pa/ aShtA'i bzlas lung dang yig
brgya'i byin rlabs/ brda don gsal ba/ brda chig brgyud/ sgrub pa lung sbyin/ gsang bcu'i rgyas gdab/ rnam 'joms bir lugs kyi byin rlabs/ mgon rkyang rjes gnang rnams dang
/ gong du bshad pa'i rjes gnang / byin rlabs/ dbang de dag dang 'brel pa'i sgrub skor las tshogs thun mong dang thun mong ma yin pa'i yi ge rnams kyi lung dang / bla ma
rgya bod kyi lo rgyus/ lam 'bras kyi chos 'byung kha shas/ gong ma lnga nas bzung mus chen dkon mchog rgyal mtshan gyi bar dang / bdag chen rdo rje 'chang nas bzung rmor
chen chos kyi rgyal po'i bar gyi bla brgyud khag che ba rnams kyi rnam thar/ pod ser/ pod dmar/ pod nag /de dag gi dgongs don thun mong ma yin pa kha'u brag rdzong pa'i
ring lugs kyi yi ge bdag chen rdo rje 'chang dang / tshar chen yab sras rjes 'brangs dang bcas pas mdzad pa'i lung rgyun dgos gal che nges rnams dang / ljags bshad kyi skabs
su gsung ngag chos 'byung khog phub/ bla ma brgyud pa'i rnam thar/ bla ma bsten thabs dang dam tshig rnam bshad/ phyi nang gi bskyed rim gyi bshad pa sogs zab cing gting
dpag dka' ba'i tshogs kyis nye bar brgyan te snang gsum rgyud gsum sogs kyi zab khrid

shin tu mtha' chod pa/ lus sbyong nyi shu pa dang / phrin las so gnyis sogs 'khrul 'khor gyi phyag khrid bcas/ mdor na phyag len phra mo tshun chad kyang ma nyams pa bdag chen
rdo rje 'chang sogs mkhas grub gong ma de dag mngon sum du byon pa lta bu'i sgo nas bka' drin chen pos rjes su bzung ba'i tshe/ snang gsum gyi skabs der ri klung thams
cad kha bas dung mdog tu btang ba sogs tshar lugs bla ma gong ma kha shas kyi rnam thar na bstan pa dkar 'byams su 'gro ba'i ltas yin gsungs pa de mngon du gyur pa lta
bu'i dge mtshan dang bcas pa ste/ 'di dag zhib tu rtogs par 'dod na kho bo'i thob yig ltar ro/ /de skabs gsung ngag zhu mir nged rang mched gnyis/ rtse gdong sprul pa'i sku
mkhyen rab bstan 'dzin lhun grub/ mchod dpon/ gsol dpon/ rje de nyid kyi zhabs phyi gsum/ rtse gdong sprul pa'i sku'i zhabs phyi gnyis rnams snang gsum skabs yod cing
/ de dus drung yig kun sangs nas snang gsum gyi bka' khrid nged tshor gnang ba ste grol 'phral gsang sngags pho brang duu zhus 'dug pas nyin rang po dang nam phyed yol bar
gsung chos kho nar 'gor/ de nas mnal cung zad re mdzad de tho rengs snga mo nas thugs dam nyams bzhes rnams bka' drin bskyangs pas sku shin tu ngal ba de sems kyis ma bzod
par sems bskyed chen mo nas bzung drung yig kun dga' sangs rgyas kyang lhan cig la yod cing / thog mtha' bar gsum du gser dngul gos dar sogs zang zing gi 'bul ba dang
dkar spro phran bu/ grol nyin tshogs kyi yo byad rgyas pa bcas zhus

khul dang / shing glang rgyal zla'i lo gsar nyin gong rjes gnang gi gras su bshad pa'i gtsug tor rnam par rgyal ma lha dgu'i rjes gnang de stsal zhing dga' ston gyi tshogs
su'ang spyan drangs te bsnyen bkur thog mkhan rin po che kun dga' zla 'od kyis lo gsar gsung bshad de shin tu 'jebs pa zhig yod pas de skabs nas bzung thugs mnyes/ lo de'i
rta zla'i mjug bar 'brog chu bzang sprul sku ngos 'phrad la 'byon par nged rang gnas khyad 'phags byang du gur lha brgyad kyi rjes gnang zhig bgyis skabs kyang rnam 'dren
dam pa 'di dang rtse gdong sprul pa'i sku gnyis char byon byung bas shin tu 'tsher snang shar/ dbo zla ba'i tshes drug la gong byin rlabs kyi gras su bshad pa'i rnam 'joms
bir lugs kyi byin rlabs de sogs stsal/ bdun nas bzung chu stod zla ba nyis brtsegs kyi phyi ma'i tshes lnga'i bar la bka' 'gyur rin po che'i ljags lung stsal bar/ gong
tshes de nas sa ga'i bco lnga'i bar snga dro bka' 'gyur rin po che dang / phyi dro gsung ngag skabs su stsal ma grub pa'i ljags lung gi rigs dang / sa ga'i bcu drug nas
bzung bka' 'gyur rin po che chig sgril bka' drin bskyangs te myang 'das chen mo'i ljags lung skabs ljags dbugs 'tshangs/ mgul 'khril/ spyan chab chu bo'i rgyun bzhin mdzad
nas dgongs chos kyi 'phro de ye gnang ma thub par 'jog dgos sogs nges par 'byung ba'i thugs bzod blag med pa de lta bu'i sgo nas kyang bdag sogs snying lcags khams las
grub pa rnams la mi rtag pa ston pa'i brda don yang dag par ston par mdzad do/ /snron zla'i tshes mgo gza' tshes legs pa la bsam gling lha mo gsol mchod nyin bka'

'gyur ljags lung bshol nas lhan du pheb ste der skyabs mgon 'di nyid kyis bsang chab klu/ lha mo'i gtor bsngo sogs bzhugs sgar de thog nas stsal zhing / gnas gzigs snyan shal
'bul gnang dang / gsol ston sogs zhus/ brag rtsa rdo rje 'chang zhing khams gzhan du gshegs nye'i skabs zhu shog ched mngags kyi snying por bdag ni dus tha 'dir thug song
bas sku zhabs nas dgon gogs 'di la brtse bas dgongs dgos tshul 'bul bar mdzad de/ drug pa nyis brtsegs kyi snga ma'i tshes bdun la mya ngan las 'das/ phyi ma'i tshes
lnga la bka' 'gyur rin po che'i ljags lung grub skabs sngar gsung ngag rin po che sogs dbang bka'/ rjes gnang / lung khrid rgyas par bka' drin bskyangs pa dang / 'dir res
bka' 'gyur rin po che yongs rdzogs thugs 'khur chen po'i sgo nas sku ngal dub khyad du bsad de ljags lung bka' drin bskyangs pa bcas kyi chos yon du dmigs/ dbang khang smin
grol bde ba can du dpon g.yog tshang mar gsol ston zhus thog dngos po phran tsam phul bar bong ba gser gzigs lta bus 'di ltar rgya che dpangs mtho byung ba 'di dag zab
chos rnams kyi che bar shin tu 'brel che'ang / gdan sa chen po 'dzin skyong spel gsum gyi ched phyag 'gro 'di tsam yod khar kho bo de ring dkor nag gi rgya mtsho chen por
bskyur song zhes gdung shugs kyi spyan chab bsil zhing dngos po tshang ma phyir slog bka' drin bskyangs byung bar/ spyir bde bar gshegs pa'i bka' shwa lo ka gcig tsam
thos pa'i sku drin kyang gso ba dka' na/ smin grol chos kyi 'khor lo yun ring bskor ba 'di lta'i bka' drin gyi

phung po ni stong gsum gser du bkang ste ganggA'i bye snyed du phul kyang cha tsam yang gzhal bar dka' bas bdag cag rnams la brtse bas dgongs te me tog chung ngu mchod rdzas
kyi dpe ltar dgyes pa chen po'i rnam rol du cis kyang bzhes su gsol zhes nan chen pos phul ba na thugs mdzangs bzhin du bzhes/ de thog nas dngul srang lnga bcu yod pa'i
thum zhig phyir slog bka' drin bskyangs te nged rang gi yab rje rdo rje 'chang de nyid kyi dgongs rdzogs dus ja'i thebs su sbyor 'jags mdzad/ zla ba de kha'i mjug skyed
lhas su bzhugs zhag bdun bcad rgya mdzad skabs mnal ltas su/ skyed lhas kyi rgyab ri dkar gsal shel gyi ri bo khang gseng can glo skar mang po yod pa zhig tu gyur pa'i nang
dang / glo skar rnams la thugs mnyes bzhin du pheb bzhud mdzad pa zhig byung zhes gsung / byas 'gyur gyi gnas gzigs sogs mdzad/ 'dir pheb skabs slar yang bsnyen bkur gyi
thog nged rang la a Ni drung nas gnang ba'i skyer phur sgros gtsang / nang mchod dang thun dong lcags gzhi gser dngul gyi tshags ma/ ba so'i Da ma ru rkos ma sogs phyag
cha'i rigs dang / dngos po kha shas phul ba'i phur pa de la thugs dgongs lhag par dgyes/ grong chen du pheb khar phur sgrub thog thon phyag phul te gro bzhin gyi tshes
bdun la 'di nas chibs kha bsgyur ro/ /de dag gi don bsdu na/ bdag gi skyabs gcig thog mar dbus su mjal/ /bar der rnam dkar rgyun skyongs sa skyar pheb/ /mdo rgyud smin grol
srid zhi'i dpal 'byor stsal/ /gnas gsar 'jam mgon bka' drin mtshungs med yin/ /zhes so/ /de nas grong chen chos 'khor

yang rtser pheb skabs grong chen shing mang grwa phu dgon gsar pa rnams kyis ser phreng dang / tshar chen dus mchod zla ba sngon mar grub kyang phyi ma'i tshes bcu bzhi bco
lnga la 'chams dang mi mang gnas mjal ba sogs byung 'dug cing / lam 'bras tshugs gong zhag gsum chab bdugs bka' drin bskyangs/ rje drung 'jam dpal rab rgyas nas 'dzugs ston
dang bcas gro bzhin zla ba'i dkar phyogs mkha' 'gro 'du ba'i tshes bcu bzhi/ res gza' lha'i bla ma/ rgyu skar mon gre 'phrod sbyor legs pa'i nyin/ 'dar grong chen chos
'khor yang rtse'i bla brang bde ba can gyi gzims chung bkra shis brtsegs par phyogs 'dus dang / gnyug mar gnas pa'i tshogs la/ gsung ngag rin po che'i chos kyi 'khor lo
tshar drug pa bskor bar/ nyin re bzhin/ snga chos la yi dam gyi lha/ zhi rgyas dbang drag dang rjes 'grel zab cing dkon pa du ma'i rjes gnang dang / rgya gzhung bod gzhung
yig cha'i lung 'khrul med rnam dag rnams bstan rgyun dang slob ma la phan ched zung 'brel du gnang ba'i phyag srol bzang po ltar stsal/ lam 'bras skor la/ dang por gsol
'debs na bza' brag phug pas mdzad pa'i brgyud 'debs nas brtsams te/ brgyud 'debs skor/ rnam thar dang po bla ma brgyud pa/ rgya bod kyi lo rgyus rje btsun grags pas mdzad
pa sogs nas bzung / bla ma so so'i rnam thar tshang ma/ khrid yig gsang chen bstan ba rgyas byed dang / nyi gzhon gsar pa'i thig phreng skal bzang utpal gzhon nu kha 'byed
sogs kyi steng nas khrid shin tu rgyas pa/ sems bskyed/ slob ma rjes 'dzin/

rgyu lam gyi dbang / bdag med lha mo bco lnga dang / bir srung sogs kyi byin rlabs rnams kyi gras las rnam 'joms bir lugs dang mgon rkyang gi rjes gnang ma gtogs gzhan tshang
ma dang / bdag med ma'i rgyu dbang ma stsal zhing / rtsa rgyud brtag gnyis kyi ljags lung gnang / 'khrul 'khor sogs gang zag blo rmongs rnams la dgongs pa'i chos ja sogs
gnang skabs kyang / phal tshig gi dpe dang don sbyar te/ pha ma bu dung can bu la slob sbyong byed pa ltar shin tu bka' drin che ba dang / gsung ngag tshar chos rgyun
gyi rnal 'byor bsdu ba/ sgrub pa lung sbyin/ gsang bcu'i rgyas 'debs bcas mtha' chod pa byas par stsal/ mdor na zla ba bdun pa'i tshes bcu bzhi nas bzung / zla ba dgu pa'i
tshes nyer bdun bar gsung chos rgyun mi 'chad par gsungs/ 'di skabs zla ba dgu pa'i tshes bcu bzhi bco lnga gnyis la gsung ngag khrid las/ gzhan zur bka' med par gnang
nas yongs 'dzin chos grags bzang po la/ dus 'khor rigs ldan lugs kyi dbang lung gsan skabs zangs bstan pa bla ma de nyid kyis/ 'di'i dmigs pa sgom dgos dang don gyi go ba
rnams sku zhabs nas bka' drin bskyang ba zhu zhing / tshig gi cha la kho bos gzhon nu nas bzung ste da lta'i bar la ma Ni 'dren pa bzhin yin no gsung ste phul/ gsung ngag
grol mtshams 'dar nas zhal ngo yum sras rnams mjal zhu dang tshe bka' kye rdor rgyu dbang sogs zhu bar 'byor pas de bzhin gnang / 'dar smad gnas nang gi zhig gso mdzad
pa'i 'go bar gong gi 'go par gong gi zhabs phyi kun dga' rab rgyas dang / gnyer mgon blo gnyis gnang ste/ las mi bcu skor gyis zla skor ar po tshugs par

sngar gtsug lag khang de nang la gzhi bdag 'am 'bal mo zer ba zhig la de khul gyi mchod gsol brtag par gtsug lag khang chud zos su btang ba de phyir spo bar mdzad cing / 'dar
smad lha khang du sa rdo sman sna/ byin rten sogs phon che ba las grub pa'i dus gsum sangs rgyas dang / yum chen mo'i skur nyams gso dgos par 'di nas sngon dus lha bzo
ba tshul khrims kyis brag rtsa rdo rje 'chang de nyid kyi dgongs rdzogs rten bzhengs byed mur yod pa dang stabs 'grigs pas gang la gang 'tshams kyi bkod pa dang / blo gsal
dang 'chi med gnyis kyis bzo mthar phyin bgyis par dgos cha phal cher bla brang gnyer tshang dang / grong chen grwa rigs kha shas nas kyang zur 'debs bcas sgrub pa'i nang
rten rnams kyi gzungs gzhug tshang ma phyag bstar ba dang / rab gnas bcas mdzad de sbyin bdag tshang mar dga' ston stsal/ rten gtso'i dbu thog tu bla re/ sku la snam
sbyar/ byings la snyan shal sogs ci rigs/ gtsug lag khang du sku thang sogs dang mchod chas/ ka ring gnyis la 'phan/ mdor khyams gru bzhi'i byang logs su sku gnyer khang
cha 'grig /gtsug lag khang gi rtser rgyal mtshan tog bcas rnams bka' drin bskyangs/ de gong du ri bo che nas gsol 'debs kyi zhu yig byung don ltar chib bsu ma chen nyi shar
can mi rta 'byor/ zla ba bcu pa'i nang du/ grong chen nas rgyas sde'i rab la pheb/ rim bzhin sne bzhi/ zhu lung / ar po/ chu tshugs mdo rnams su zhag sa/ de'i sang phyogs
dkar mdor ri bo che pa'i thab bsu/ mi ser rnams kyi chibs bsu ba gtos chen

'byor/ rim bzhin ri gdong nas sgar pa dang / sgrub sde'i ser sbreng dang bcas phyags pheb/ rgya sgor bdag mo nas pheb bsu mjal dar dang / bde yangs su mi mang rnams la phyag
dbang skabs/ oM ma Ni padme hU~M gi gsung lhang nge ba dang bcas stsal/ sgram skas mgor khri chen ngag dbang yongs grags kyis mjal dar dang bcas pheb/ de'i sang nas bzung
khri chen gyis skal bzang 'gyur med bde chen gyis mdzad pa'i grub chen thang stong rgyal po'i rnam thar lnga bsdus kyi ljags lung / pad ma dkar pos mdzad pa'i yig cha
rnams kyi steng nas phyag chen lhan cig skyes sbyor gyi lung khrid dang / rgyal dbang rjes mdzad pa'i bar do gsol 'debs/ 'khrul 'khor/ nA ro chos drug skor/ lus sbyong nyi
shu pa/ lnga bcu pa sogs kyi phyag khrid rnams gsan/ de nas ma 'gyangs par lcags chu mo nas rig 'dzin blo bzang stobs ldan dpal 'byor pheb ste shangs chos grub thob rin
po che'i thugs gtsigs ma de nyid gsol 'debs mdzad pa bzhin/ rje 'di nyid kyis stsol bar mdzad pa ni/ de'ang / ye shes mkha' 'gro ni gu mas/ dbang bzhis smin byas dad dang
brtson 'grus ldan/ /mi rtag skyo shas nyes dmigs sngon 'gro bas/ /lam mchog 'di la gang gis 'bad gyur na/ /zla drug lo'am tshe 'dir sangs rgyas 'grub/ /ces gsungs pa ltar/
thog mar smin byed kyi dbang chos drug spyi bka' sgyu lus dbang mo che dang / chos drug so so'i sgos bka' bde mchog dbang bzhi/ lus sgrig gsang sgrub skor gsum sogs de
skor gyi byin rlabs tshang ma dang / chos drug gi zab khrid/ be'u

bum gyi lung sogs rim bzhin stsal te/ grol nyin skal bzang 'gyur med bde chen gyi gzims khang e waM dga' 'khyil du su kha siddhi'i byin rlabs dga' ston tshogs 'khor bcas mdzad/
de skabs lha khang rtser bzhugs yul dang gnas rten rnams gzigs shing / grub thob rin po che'i gzims chung khyi nyal sgo mor mchod rgyun sbyor 'jags gnang / 'di skabs
grub thob chen po'i gzims chung der gdung shugs chen pos gsol 'debs spyan chab bcas gnang bas grub thob chen po'i sku nas 'bras tsam gyi char pa babs pa'i thugs nyams byung
zhes grong can grwa rigs kha shas la gsungs 'dug /gsang ba'i mgon khang du rje 'di dang khri chen gnyis pheb cing / mar lam ri bo che mthil dang bkra shis sgo mang gi
gnas gzigs mdzad/ ni gu'i khrid kyi skabs su snga dro zur chos la ri bo che'i khri pa bkra shis lhun po'i dge slong mchod gnas pa/ sa dmar chos mdzad/ rdzong ri rab 'byams
pa rnams la sman bla dang zhang blon gyi rjes gnang / mi la'i rnam thar/ 'gur ma/ gso rig brgyud 'debs rgyud bzhi/ sdud pa/ spang skong phyag brgya/ bskal bzang rgyan
phreng rnams kyi ljags lung stsal/ de rnams kyi mtshams la mjal phyag bka' bsgo zhu mi shin tu mang zhing / ma rdzogs tsam la khrid chos kyi brda mdzad de khrid dpe la yud
tsam zhig gzigs nas/ da dpe cha de yag po blta longs ma byung a gsung bar/ zhabs phyi dpal 'bar nas sku rtsed kyi rnam pas skyon med/ thon min byung na ljags dbugs dgang
bar zhu zhus par/ ltos a kho re/ dbugs dgang mi dgos gsungs nas bzhad/ bka'

khrid stsol ba'i tshe the tshom cung zad kyang mi mnga' bar gsung bshad kyi rigs chu rgyun 'babs pa ltar stsal bas der yod kun ngo mtshar gyi gnas su gyur/ de skabs su ri bo
che'i mkhan chen drung nas bka' chos gsan pa la/ don thig 'gro ba kun grol gyi dbang / bskyed rdzogs kyi khrid dang / lung skor/ chos skyong gi bka' gtad bcas dang / snar
thang du 'phags pa'i gnas brtan ba ku las grub chen thang stong rgyal po la gnang ba'i brgyad stong pa phreng ba can dang / slob dpon chen pos grub chen la dngos su gnang
ba'i grib glud/ mkhan chen nyid la zhal slob so sos phul ba'i zhabs brtan tsho bzhi'i lung / thugs rje chen po 'gro ba kun sgrol gyi dbang mtha' brten bcas/ de la brten
pa'i skye bdun ril bu sgrub thabs/ slob dpon rin po ches mdzad pa'i ma Ni'i las tshogs bstan 'dzin nor bu'i ljags bsgrigs mgon po bdun tshogs kyi bskang ba/ grub chen
gyi bstod pa/ ril bu dkar dmar gyi yig skor/ grub chen bla ma'i rnal 'byor rnams kyi lung / grub chen gyi dag snang spyan ras gzigs sems dpa' bzhi brtsegs ma Ni bum dbang
du grags pa dang / byang gter thugs sgrub kyi dbang rnams gsan/ rje 'di nyid kyis nA ro mkha' spyod kyi byin rlabs/ sgrol dkar/ sor 'brang / mgon po phyag drug dkar sngon
rnams kyi rjes gnang dang / 'chi med dpal ster gyi khrom dbang bcas stsal te/ bsnyen bkur zhabs tog phun sum tshogs shing / phan tshun thugs nang shin tu dag pas lugs gnyis
dang 'brel ba'i mdzad phrin bzang pos dus 'das so/ /don thig grol mtshams/ phyogs dkar phu'i dgon pa chos 'khor lhun

po bas spyan drangs te zhag bzhugs kyi tshe dbang sogs gnang / nas khal brgya tsam 'bul mi byung ba dgon pa de rang du sbyor 'jags mdzad/ ri bo che nas mar lam chu tshugs mdo/
ar po/ ngang la/ zha lung / sa dmar mngon dga' rnams su rim bzhin zhag sa mdzad/ mngon dgar sgro lung pa chen po'i dus chen la TaM bco lnga sbyor 'jags dang / khyung
nag rjes gnang yig lung bcas stsal/ de'i sang sne gzhir kun dga' rab rgyas/ mgon blo grong chen spyi sa rnams pheb bsur 'byor/ yangs gru'i dar thon zhing shing glang rgyal
zla'i mjug grong chen du pheb ste thugs brel gyi 'phros 'ga' zhig mdzad nas/ 'dar bsam 'grub pas gdan 'dren zhus pa bzhin zhal ngo rnams la tshe bka' dang gzhis la phyag
nas/ dus rim pa grong chen grwa slob rnams dang chab cig rje nyid kyis tshogs dbur mdzad de gtor zlog /gtor spod/ thug gso zungs gso rnams sngar srol bzhin dang / me stag
lo gsar rta zla'i tshes gcig dga' ston bzhugs gral la mchod yon gdan 'dzom zhing grong chen pa rnams kyis dung rgya gling sgrogs pa sogs dgyes ston rgyas par mdzad/ mar
lam rmur pheb nas skya ser mang por tshe bka' stsal te grong chen du pheb/ rdzong rams par tshar chen gyis mdzad pa'i kye rdor bskyed rim rnam bshad dang / chos rgya mtshor
mdo mang / lam 'bras pod ser sogs kyi lung gnang / gter bdag gling pa chen po gar dbang 'gyur med rdo rje'i zhal slob sbas pa'i sangs rgyas 'gyur med kun bzang klong
grol spyan drangs te pheb nyin o rgyan smin grol gling gi chos spyod ljags lung dang / lo zla de'i tshes bcu nas

'dod 'jo'i bum bzang gi dbang lung / rdor sems thugs thig /snying thig /btags grol/ rgyud drug /gter gsar/ drag dmar rnams kyi dbang lung khrid sogs chos skor yongs rdzogs
dang / gcod dbang nam mkha' sgo 'byed/ thugs rje chen po bde gshegs kun 'dus yab bka'/ yum bka'/ bka' srung bcas dang rig 'dzin thugs thig /gshin rje dregs 'joms rnams kyi
dbang lung phal cher/ phur pa'i rnam bshad 'grel chen 'bum nag /dzam dmar gsang sgrub/ gter chen 'gyur med rdo rje'i rnam thar sogs shin tu mang bar gsan no/ /de skabs
sngags srung ma bka' shin tu dog pa'i 'phros shig la/ rje 'di'i gsung las/ nga chung ngu'i dus ne thang zhig na dud 'gro 'dra dang bcas yod bsam par lha mo dmar mo kha TwAM
'phyar zhing thod pa thugs kar bzung ba'i khebs dar dmar zhig 'dug pa de rlung gis bskyod pas dmar lhab lhab byed pa zhig mthong yang ngo ma shes/ rjes su bsams pas e
ka dza tI 'di yin par 'dug gsung zhing / grub dbang nas kyang 'di'i rjes gnang rje 'di nyid dang mchod dpon ma gtog gzhan gang la ma gnang / de dus bkra bzang rig 'dzin kun
bzang ye shes mang mkhar gnas gsar nas rje nyid 'di mjal bar byon par mkha' 'gro snying thig gi khrid yig ga nor bu lugs su bsdebs pa de'i lung gsan/ bkra bzang pa'i gsan
yig la thugs rtog mdzad pas phur pa'i skor zhig gsan rgyu snang gsung skabs shig 'dar pas spyan dras te/ der bzhugs dus gsung las/ sngar grong chen slob dpon lags de
nyid kyis nged la shing mang 'du khang

gogs po zhig gso ma grub song bas de bzhin dgos pa yod kyi nan tan gnang ba de ma grub pas/ blo kha rdzogs pa zhig ma byung pheb par/ rje drung skyid pas bla brang sogs phog
thog nas 'dar khal brgya/ pad kha nyi shu phul nas zhabs bskul zhus pa bzhin khyed rang sang nyin grong chen du song la rdor 'thags gyis gsung zhing / bsam grub kyis thugs
brel chod ma thag pheb lam rkyang ste shing mang du pheb/ der zhag shas bzhugs thog gsung chos ci rigs gnang zhing 'du khang zhig gso'i zhal bkod stsal/ de nas grwa bu
dgon gsar la pheb/ der bzhugs ring kyang bka' chos ci rigs stsal/ grub chen rnam rgyal bstan skyong gis grub dbang thang stong rgyal po'i sku zhig dang ka pA la bdud rtsis
gang ba zhig 'gur ma dang bcas te phul bar 'gur lan gnang / de gang nas sku khams cung zad bsnyel tshul bzhes pa zhig yod par/ gsung las/ da nga drag 'gro ba nga rang
gis khag theg /khams su 'gro tshe'ang lam bar du bro 'tshal skabs chu dkyil pha wang zhig gi steng na grub thob rin po che'i sku pad bral la khad pa zhig 'dug pa blangs
pa nas bzung je bder song zhing sku de sde dger 'jog dgos byung gsung ste/ ka pA la'i bdud rtsi de nas thig gcig zhal du bzhes/ gzhan der yod kun la 'gyed pa gnang / de skor
gyi thugs brel rnams chod par gnang ste grong chen du pheb/ rje nyid kyi gsol dpon 'jam dbyangs mchog grub dang gnyer pa mgon blo gnyis kyis do dam dang / rkyen sel du
rdzong ri rab 'byams pas 'phags chen pod bzhi klog pa/ grong chen rdor slob sbyin pa bzang po nas ldebs bris rnying

pa rnams la argha'i cho ga bcas gogs po de bshig tshar ba dang / 'gram 'ding khar zhabs phyi bsod nams dpal 'bar dang rje drung skyid par dar gos kyi sna mang po mjug tu stsal
ba bzhin brtan khyad rtsig 'gram gting ring du brus par lci ba dang ril ma mang po bsgrigs pa'i bang rim ltar chags 'dug pa gnas 'dir shing mang po 'dug pas dgon pa'i
ming shing mang yin no zhes byang sems zla rgyal gyis gsung zhes rgan rabs kun zer ba der snang / ar zug gi las grwa rgyun ring tsam 'gor zhing / grub bstun phyag nas mdor
bsdus gnang skabs/ gsung las/ mkhan chen rin chen 'jam dpal gyi 'du khang de nged kyis 'di bzhin du btang gsung zhing dgyes/ rtsi tshon gyi zhabs 'gyur sogs rje drung
skyid pas kyang zhus shing / grong chen lha rigs pa 'chi med la tshon rtsi skor bka' pheb par tshon rnams rje skyid kyis khas blangs byung yang rje drung ru ngar ba dang
a Ni tsho mthu mo 'dug pa bcas ldebs bris 'ong mdog ma kha gsung yang / ldebs bris skor dgongs bzhed ji lta ba bzhin 'grub/ shing mang sgrub sde la tshes bcu/ sgrub skor
rnam gsum/ smyung gnas skor sogs bka' chos kha shas stsal/ gong du bshad pa'i lcags zam pa de rag rdzong zam par nyams bzo mdzad skabs de yin nam snyam ste/ gang ltar skyabs
mgon dam pa 'di nyid dang mjal ba'i gsung sgros la bla ma des sa skya pa dang ri bo che pas nga la ma nyan pas gdung brgyud dkon po 'ong gsung ba de 'ong 'dra mo byung
zhing / bla ma de rang la zhal slob btsun ma kha shas yod pa'ang 'u cag gnyis khyad med pas shing mang dgon gsar du sbyor cig gsungs

nas/ de ltar mdzad pa'i bgros shig kyang snang / zhabs 'bring ba rnams kyis bla ma de'i mdzad spyod la khrel ba'i rnam pa byas pas/ rje 'di nyid kyi gsung las/ rang res lung
chung re'ang chos la 'jug mi thub/ khong gis rgyal khams chos la 'jug thub gsungs nas thugs dad lhag par che mur grong chen du rje 'di nyid mjal bar pheb/ lcags zam pas
rje 'di nyid kyis sngar nas bsgrubs gnang gi tshe bum de bzhes nas tshe dbang phul ba'i zhor la grwa rigs sbyin bdag mang pos kyang thob/ deng sang dbus gtsang na nged rang
gnyis las 'gro don che ba med/ rten bzhengs phon chen 'di 'dra la gsol mar thogs 'ong bas sang len mi thong gsungs nas mar gyi 'bul ba'ang mdzad/ sngar brag rtsa rdo
rje 'chang de nyid kyi sku thog la grong chen sgo 'phyor gyi byang shar na nang stong zhig yod pa der rnam sras lha khang gnang dgos zhes 'dus spyi nas zhus pas/ de'i bka'
babs nga la med/ zhabs drung dbon rin po cher zhus gsungs pa bzhin/ rgyu mtshan phul ba ltar tshul khrims bkra shis kyis 'jim bzo dang / grong chen sbyin pa/ rdzong ri
rab 'byams pa gnyis kyis gzungs gzhug spar 'debs sbrel mthud/ dri bzang byug sgril sogs bgyis te rnam sras kyi sku mi tshad ma de'i gzungs tshang ma phyag bstar dang / phyag
nas gtor 'dzugs sogs bcas mdzad de deng sang yang zhal dkyil la rdul mi chags pa sogs byin rlabs kyi gzi 'od 'bar ba de'i dbu thog tu bla re sogs mchod chas kyis spras
pa bzhugs/ 'di skabs grub chen la bka' chos gsan pa'i

sngar dgong srod gung gseng rnams la zangs bstan spor ba'i grwa pa kha shas la lha brgyad/ khro bcu'i rjes gnang lung bcas dang / bskang ba'i lung / 'og min chos sde'i dbu
byed 'gyur med kyi 'dod zhus mngon dga' dbu byed chos dar/ rdzong rams pa sogs kha shas la ngag dbang chos grags kyi yig cha'i steng nas mkha' spyod ma'i khrid dang / be'u
bum gyi lung / nor skyong rjes gnang dang / be'u bum gyi lung bcas gnang / mngon dga' dbu byed nas lung zhig phul 'dug kyang gang yin ma nges so/ /de dag gi don bsdu na/
'dar stod gdan sa ri bo che sogs su/ /chos 'khor bskor zhing zab chos du ma gsan/ /nyams gso gsar bzhengs dge rgyun sbyor 'jags sogs/ /gnas gsar 'jam mgon thugs bskyed
rten 'brel yin/ /zhes so/ /de nas nag zla'i nang du 'di phyogs su chibs kha bsgyur bar 'dar grong pheb skyel gyi sar bsod nams dpal 'bar brgyud grong chen sbyin pa dang rdzong
rams pa gnyis la zur chos stsol ba'i bka' stsal pa/ gzhan yang de skabs grub dbang dam pa sgro mo lung pa chen po mang thos bsod nams chos 'phel gyi zhal slob btsun
ma bcu skor zhig la dgon pa'i rten gso med cing ri khrod ma pher bas khyim du sdod pa de thugs kyis ma bzod par dgon gsar gnang ba'i thugs bzhed kyis yar lam sa yul gzigs
rtog bka' drin bskyangs/ 'dir pheb skabs thab bsu/ chibs bsu/ bzhugs yul mjal 'dzom gong dang 'dra bar zhus shing / lo der bka' chos stsal ba rnams la/ zla tshes bgrang
chags kyi zin bris bkod thub pa zhig ma byung yang / pheb 'phral

nas bzung / thar rtse paN chen gyi yig steng nas sgrub thabs rgya mtsho'i rjes gnang lung bcas/ lung skor la brgya rgyam gyi rgya gzhung / 'dul ba'i las chog bu ston gyis mdzad
pa/ so thar brgyud 'debs gong sa lnga pa chen pos mdzad pa/ grang chen bco brgyad/ der ma 'dus pa tshad ma sde bdun/ 'dul ba me tog phreng rgyud sum brgya pa/ 'od ldan/
ka ri ka /dbu ma rigs tshogs/ bstod tshogs/ gtam tshogs/ bka' gdams gzhung drug /dpag bsam 'khri shing / sher phyin 'grel pa don gsal/ mdo kun btus/ jo bo'i chos 'byung
brgya rtsa/ blo sbyong brgya rtsa/ bka' gdams thor bu/ blo sbyong gsung sgros ma legs bshad kun 'dus/ gong sa lnga pa chen pos mdzad pa'i sman bla'i mdo chog yid bzhin
dbang rgyal/ tsandra go ma'i gdugs dkar zlog zor/ de'i dkyil chog shAkya dpal/ de'i lhan thabs mkhan chen zhwa lu pa/ bka' 'gyur ba'i gdugs dkar mdos/ rmor chen gdugs dkar
byad grol/ zhwa lu mkhan chen gyi gtsug tor dri med lha lnga'i dkyil chog /thugs sras lo tsA ba'i gzungs grwa lnga'i dkyil chog /de'i lhan thabs bco brgyad 'jam dbyangs
chos rje/ rnam sras be'u bum rje de nyid kyi gsan yig nang bzhin/ jo bos 'brom la gnang ba'i sgrol mdos/ ri khrod ma'i bum chog 'phags pa dang sdong ra ba/ gung ru'i gzhan
phan mtha' yas kyi zur 'debs/ kun rig bstod pa'i phyag chen zin bris/ zin bris mun sel sgron me/ zin bris bsdus pa rnams kyi lung / rwa tshar thun mong ma yin pa'i phyag
len ltar 'jigs

byed bcu gsum ma'i dbang sngon 'gro'i rwa khrid dang / rnal 'byor rim bzhi'i khrid smin rgyas dang / dkar chag gis zin pa dang ma zin pa'i rwa pod yongs rdzogs kyi lung rje
nyid kyi gsan yig nang bzhin/ 'chi bdag dpa' gcig dang bcu gsum ma'i rjes gnang / rta mgrin yang gsang gi dbang chen/ tshe dbang / bka' gtad/ be'u bum lung bcas/ yang bde
mchog skor la/ nag po gzhung drug /mkhyen rab rje'i rim bzhi'i khrid yig /nag po lhan thabs dang / zhi ba'i sbyin sreg sangs dpal gyis mdzad pa she lo'i sbyang gzhi sbyong
byed sbyor tshul/ nam dpal gyi lo hi'i mngon rtogs gsal byed dang / nag po mngon rtogs nag 'gros/ dril bu sgrub dkyil/ lo hi'i rdzogs rim mkhyen rab rjes mdzad pa/ bzang
dpal gyi nag po bskyed rim rnam bshad rnams dang / dpyid thig gi yi ge /glo bo mkhan chen gyi bsnyen thabs rgyas 'bring bsdus gsum/ sa lo'i rdzogs rim 'khor lo gnyis
pa/ a mes zhabs kyi chos 'byung dang / lo nag dril gsum gyi bskyed rim rnam bshad/ bsnyen thabs rgyas 'bring bsdus gsum nag po sgrub dkyil/ ngag chos kyi lo nag dril gsum
khrid kyi khog dbub/ bsnyen thabs rgyas 'bring bsdus gsum/ nag po bskyed rim rnam bshad gnyis/ dril bu byin rlabs dang khrid yig rnams kyi lung / tshe dbang sngon 'gro'i
grub rgyal lugs kyi tshe khrid/ dpyal lugs phag mo skor gsum gyi byin rlabs/ dur khrod bdag po'i rjes gnang dang be'u bum gyi lung / a pa ra tsi ta/ rnam sras drag sgrub/
mgon po phyag bzhi lha mang / stag zhon lha mang / rdo rje rab brtan

ma/ tshe ring mched lnga rnams kyi rjes gnang / mkha' spyod ma'i byin rlabs sngon 'gro'i khrid rim rgyas pa'i sa bcad mthong grol lde mig gnang bzhin gyi khar chos nyid dngos
bstan gy-i byin rlabs dang dbu ma che ba'i khrid/ indra dang maitri'i byin rlabs/ phag mo de gsum gyi be'u bum rmor chen dkar chag nang bzhin gyi lung / rig byed ma thun
mong ma yin pa dang / dmar chung skor gsum/ tshogs bdag chags rdor dang / phyag bzhi rnams kyi rjes gnang / dkar chag gis zin pa dang ma zin pa'i dmar po skor gsum gyi
be'u bum gyi lung / thugs rje chen po'i dmar khrid tshem bu lugs/ tshar chen gyi de'i brgyud 'debs/ mkhyen brtse'i khrid yig /sgrub thabs dang bsnyen thabs bsam yas sa phug
bla ma kun dga' tshul khrims kyis mdzad pa rnams kyi lung / mgon po khro bcu'i rjes gnang / mgon po'i be'u bum yang skong rmor chen dkar chag nang bzhin dang / gyi ljang
/ dud sol gnyis kyi be'u bum dkar chag gis zin pa dang ma zin pa'i lung / dud sol rjes gnang / nan chags ma/ zhal bzhi'i gsang sgrub rjes gnang sngon 'gro'i gsang khrid
dang / dkar chag gis zin pa dang ma zin pa'i zhal pod kyi lung / beg tse 'khor mang gi rjes gnang dang / beg pod kyi lung / khro phu brgya rtsa las yig sna nyis brgya
re gnyis tsam dang / khrid brgya'i lo rgyus/ brgyud 'debs/ spyi sdom/ spyi ching / sngon 'gro thun mong dang / thun mong ma yin pa/ dngos gzhi khrid brgya brgyad kyi lung
/ sa paN bla ma'i rnal 'byor gyi byin rlabs dang / de'i yi ge g.yag pa/ mkhyen brtse/ ngag dbang chos grags/ a mes zhabs rnams kyis

mdzad pa/ bu ston chos 'byung / g.ya' bzang pa'i gza' bcos/ rong ston gyis yum la gnang ba'i 'pho dmigs dang / rtsa ba'i yi ge /gsal byed bco brgyad chen mos mdzad pa rnams
kyi lung / kun mkhyen rin po che bsod nams seng ge'i bka' 'bum sngags pod gsum/ mus chen sangs rgyas rin chen gyi bka' 'bum pod gcig ma/ kha reg sgom chung pa'i ang yig
bdun cu pa/ tshar chen bka' 'bum thor bu'i lung la bla ma'i rnal 'byor/ de bstod bla ma rgyang 'bod/ gsung 'gur skal bzang bzhad pa'i rdo rje'i glu/ lta sgom spyod 'bras/
chu mgo gangs dkar ma/ yongs rdzogs don ldan/ rang sems gsal 'debs/ snying gi skyo bsangs/ kye ho mi zad smin byed dbang bzhi rnams dang / dkon mchog lhun grub/ rab 'byams
rin rgyal/ bya btang dbang po rnams la mdzad pa'i chab shog /gong sa lnga pa chen po'i bka' 'bum thor bu la dmar po skor gsum dang chos skyong che chung gi man ngag dang
'khor lo'i gsal byed/ lam rim khrid yig 'jam dpal zhal lung / nA ro mkha' spyod ma'i brgyud 'debs dang / khrid kyi sa bcad mthong grol lde'u mig /rmor chen rdorje 'chang
gi bka' 'bum thor bu'i lung thob kyang / slar yongs rdzogs thob khongs su 'thus/ ngor chen sangs rgyas phun tshogs kyi bka' 'bum pod phyed dang bzhi'i lung / a mes zhabs
kyi sa skya'i gdung rabs chen mo dang / yo ga chos 'byung / tshe dpag lha dgu'i sgrub dkyil/ seng ge sgra'i cho ga /chab klu rnams dang / paN chen nam dbang gi gzhan phan
mtha' yas kyi tshig don gtan 'bebs la chos dbang gis zin bris

mdzad pa dpag bsam ljon pa/ cha gsum rnam bshad rnams kyi lung / thugs sgrub rnam gsum gyi tshes bcu'i chog bsgrig dbang phyug rab brtan gyis mdzad pa/ 'ja' tshon snying po'i
gter ma dkon mchog spyi 'dus dang / tshe sgrub lcags kyi ri bo'i dbang lung / byad 'grol gnubs lugs/ tA ra nA tha'i sangs rgyas kyi mdzad pa brgya nyer lnga'i lung / gzhan
yang kha 'bar ma dkar mo'i 'chi bslu sogs man ngag kha 'thor gsar rnying la grags pa kha shas kyi lung bcas stsal zhing / de lta'i skabs dbo zla'i nang tsam du da lta'i
gzhi dgon mkhan chen bsod nams dpal bzang 'di nyid grwa rkyang gi skabs yin pas/ 'dir drung yig kun sangs drung nas gsan sbyong mdzad bzhed kyis pheb pa dang 'grigs te/
rnam 'dren dam pa 'di nyid dang zhal mjal zhing gsung 'phros mdzad pas/ bde mchog dang yo ga'i skor sogs yig rgyun shin tu dkon pa kha shas kyi dbang lung gsan dang gsan
rgyu 'dug pa bcas de skor gyi phyag dpe bzhes par mus phyogs su 'phral rdzong mdzad de tshur 'byor 'phral nag zla'i nyer gsum nas bzung mus chen dang / rdzong ri dpon
slob/ grong cen sbyin pa gsum la/ mgon chen skor gyi rjes gnang phal cher dang / brag rdzong ma phyi nang gsang gsum gyi khrid dang / lha brgyad thun mong ma yin pa'i gsang
khrid/ me 'bar snyan brgyud kha skong / yang skong / gyi ljang pod/ mgon po'i chos 'byung bcas kyi ljags lung stsal zhing / de dag gi gseng dbar rnams su rje btsun ma
kun dga' bstan pa'i nyi ma'i zhabs drung nas/ gangs can bstan pa'i mnga' bdag rje btsun

sa skya pa rnams kyi yab chos yang phur gyi rdzogs rim zab mo bsam gtan gling pa'i a ti'i skor gyi lung yongs su rdzogs pa dang / phur pa rtsa dum sa skya paN chen gyi 'gyur/
sgrub thabs bklags pas don grub/ sgrub thabs don grub snying po/ yang snying lhan skyes gsal ba/ dkyil chog rtogs par sla ba rnams dang / mus chen dkon mchog rgyal mtshan
gyi bka' 'bum yongs su rdzogs pa'i lung / bde mchog lo hi pa'i smad lngar grags pa'i nang tshan mngon par rtogs pa/ shes rab bsrung ba'i chos bzhi'i nang tshan mngon
'grel/ phyi rol mchod pa/ lag mchod bcas kyi lung gsan/ mkhas pa'i dbang po kun dga' sangs rgyas kyi drung nas sgra mdo pA Ni pa 'grel pa dang bcas pa'i lung dang / ri mo'i
phyag khrid gsan te/ kun dga' sangs rgyas des sgra mdo pA Ni la tshegs med i ki a tsa la yang na'o zhes pa 'di shes nas grol ba yin/ zhes zhus pa tsam gyis thogs med du
dgongs te/ lung gsan pa dang / ri mo mdzad pa dus mnyam du grub/ 'di ni sngon kha che paN chen la 'jam mgon sa skya paNDi ta chen pos bdag cag bod la/ sngo ma yin pa las
log pa'i sngo tsam bya ba zhig 'dod lags na/ de ci ltar lags zhus pas/ sngon po don la yod tsam tsam mang po de nga la cha med gsungs pas/ tshad ma'i gnad thams cad der
go zhes bshad pa dang mtshungs so/ /skyi ston padma phrin las nas brgyud pa'i 'pho ba 'jag tshugs ma'i lung khrid kyang gsan/ mus chen bsod nams dpal bzang las/ bde mchog
lU nag dril gsum gyi dbang dang / gong du nged rang la stsal ba'i sa skya pa'i gdung rabs chen mo dang /

bde mchog dang / yo ga'i skor mus phyogs kyi mkhas grub rnams kyis mdzad pa de dag gi lung rnams gsan/ yang de skabs ma drung zhabs 'bam gyis shin tu bsnyun pas 'byon mi thub
pa de 'khyogs la bteg nas gzims chung dang nye skor gyi mgon khang du tshe dbang bla ma zhi khro zhus skabs/ da lam mi skyon gsungs nas/ tshe dbang brgya tshar gnad smin
stsal zhing / gsung sgros kyi zur la zas min gyi 'phros shig byung bas/ 'di 'dra bla ma sa skya pa chen po nas bzung sa skya'i gdung rabs rnams la shin tu lan chags par
yod pas khyed rang sku mched rnams 'di zlos shig gsungs nas/ 'jigs byed nag po'i dug sngags chig brgyud ma de de 'phral lag khrid mdzad de gnang / rjes su de'i man ngag
te ra wa la'i khyad chos de'i ljags lung yang stsal bas de kho na'i byin rlabs kyis yin nam/ gzhan nged rang la'ang sngon las lta bus 'di 'dra myong dgos pa'i mtshan ma
zhig yod kyang sngar phan ci'ang ma skyon pa ni 'di kho na'i thugs rjer mngon no/ /yang sa ga zla ba'i nang tsam la nged rang la dbang bka' gsan bzhed kyi bka' pheb byung
bar/ rang nyid ni dpal sa skya'i gdung du skyes pa'i rigs rus che ba tsam las/ skyes sbyangs kyi yon tan sogs gang sa nas mkhas grub dam pa 'di tsam gyi dbu blar 'pher ba'i
re med kyang / bla ma lnga bcu pa las/ bla ma mnyes byed gang yin bya/ /zhes gsungs pa bzhin dgongs par gtad tshe rang yang de bzhin skal ba bzang snyam pa'i spobs pa
bskyed de/ chos bka' phran bu phul bar/ rdo rje phur pa'i stod las/ yang dag lha dgu/ kye rdor rgyu lam/

bdag med lha mo bco lnga/ a ra pa tsa na lha lnga rnams kyi dbang / gong ma lnga'i bka' 'bum nas bde mchog /phur pa/ mi g.yo ba/ don zhags/ seng ge sgra/ sgrol ma rnams kyi
yig skor dang / sa chen gyi bstod pa tshangs dbang ma/ lam 'bras brgyud 'debs/ rigs gsum spyi dkyil/ a ra pa tsa na'i sgrub thabs tshigs bcad/ yang de'i sgrub thabs dkyil
chog /'jam bstod brgyud gsum 'khor lo/ gtor chen lo rgyus dang / cho ga gtsug tor rnam rgyal gyi rtog pa'i Tikka dang sa bcad/ bum gter gzhug tshul/ mtshan brjod 'don thabs/
phyag chen gces bsdus rnams dang / dpal sa skya'i chos spyod rab gsal/ bskang ba'i skor/ chos rje bla ma'i phur pa'i sgrub thabs 'bring po don grub snying po dang /
dkyil chog rtogs sla/ sa lo'i dkar cha bzhi dang / rdo rje mkha' 'gro'i sbyin sreg /phur pa'i brgyud 'debs/ bla mchod rgyas pa'i gzhung rkyang / bsnyen sgrub gsal byed/
sngags 'chang chen po'i gtor ma brgya rtsa dang / tshe dpag lha dgu'i nyams len snyan brgyud ma/ dkon mchog dpal ldan gyi dpal mo lugs kyi smyung gnas/ sgar chen gyi bstan
pa gso chog /a mes zhabs kyi rdo rje dril bu/ bgrang phreng / dgang blugs/ bum pa rnams kyi rnam bshad phrin las kun khyab dang / bdud rtsi ril bu bsgrub tshul bla ma gong
ma'i gsung rab mang po phyogs gcig tu bsgrigs pa bdud rtsi'i rgya mtsho/ mangga'i mtshan can gyi chag med bzhi/ mkha' spyod ma'i sgrub thabs/ gtor ma brgya rtsa/ srung
'khor brag rdzong ma/

bstan pa gso chog /sgrol ma maNDal bzhi'i cho ga rnams/ nged rang nas brtsams pa'i yab rje'i gsol 'debs nyi gzhon gsar pa'i thig phreng / yang dag brgyud 'debs/ sgrub thabs/
beg tse'i brgyud 'debs/ gur lcam dral dang zhal gyi bstod pa/ rje de nyid la phul ba'i zhabs brtan rnams kyi lung / ri khrod ma'i bum chog bkru byab bsrung gsum/ smad las
drag po sgrol dbang / yangs pa'i grong khyer/ ri khrod ma'i gzungs/ de'i phyugs srung / 'od zer can ma'i gzungs/ tshe mdo/ 'chi med rnga sgra/ bkra shis brtsegs pa/ phyogs
bcu mun sel rnams kyi lung phul zhing / de gras phur pa'i stod las phur sgrub skabs dang / smad las brgyad pa'i nyer lnga/ gong ma'i gsung rab sogs lung de rnams dgu
pa'i tshes gnyis nas zhag shas kyi bar/ ri khrod ma'i bum chog dang / mdo mang gras kyi lung rnams pheb nyer phul zhing / lcam dral zhal bcas kyi bstod pa gsar brtsams de
tha skar zla nang brtsams phral phul bar thugs shin tu dgyes nyams kyis mgul khug nas bal TaM rnying ma zhig gzhan lag ma brgyud par stsal ba de 'di kha'i rnam sras kyi
sku zhig gi gzungs la phul snyam/ tha skar zla nang der rgyan mchog ngag dbang kun dga' bsod nams mthu stobs dbang phyug gis dus 'dir chos 'chad kyi thog mar 'jam dbyangs
dmar ser gyi rjes gnang phul zhing / de'i dbyar der nged rang gi che zhe kun dga' bsod nams bstan pa'i nyi mas mkha' spyod ma'i byin rlabs dang / kun dga'

bstan pa'i sgron mes drag dmar nyang lugs kyi dbang phul/ 'di lo snron zla'i nang gzims phug sprul sku rin po che blo bzang bstan 'dzin mgon po las tA ra nA thas mdzad pa'i
ni gu'i khrid yig zab don thang mar brdal ba dang / grub dbang bstan 'dzin phun tshogs kyi rnam thar zhal gsung ma dang / de'i kha skong grwa thang mkhan chen kun dga' mkhyen
brtse phun tshogs kyis mdzad pa'i lung dang / yang tha skar zla nang tsam la thub bstan lha khang chen mo'i mkhan rin po che byams pa kun dga' zla 'od las/ de nyid
kyis mdzad pa'i yab rje rdo rje 'chang gi rnam thar yid bzhin nor bu'i ljags lung gsan zhing / sngar nas thugs nang shin tu dag gshis dpon slob gyes khar phan tshun gnyis
char nas mnyam phyag dang / gcig gis gcig la 'chang bar mdzad de spyan chab dang bcas gsung sgros thugs smon gyi rigs dum tsam zhig gnang song ba ni/ de'i phyi lo mkhan
chen de nyid zhing gzhan du pheb pa'i 'byung 'gyur yang dag par mkhyen par mngon no/ /gong du bshad pa ltar dgon gsar gnang ba'i spom gta' 'dzugs mi sa skya guu ra ba dang
/ sa chog la rdzong rams pa byams pa phrin las pa sa skya nas ched rdzong gi bka' bkod du/ khyed rang ma gir kye rdor dus 'khor gang rung gi sa chog gam/ yang na/ gser
mdog sa yi lha mo ni/ /zhes sogs gang 'os byas chog cing / klu sman ril thum 'di grog po lho byang gi chu mig der chug /chab klu/ chab gsum/ bsil gtor gang drag gyis/ gdan
sa nas zhus pa'i bum gter 'di rtsig rmang du tshud gsungs pa bzhin rdzong rams pas de bzhin dang / khyad par klu sman bcug pa'i chu mig byang

ma de na sngar pha waM gi steng nas chu thigs byed pa las rgyun 'babs med kyang / ril bu bcug pa'i sang nas bzung chu gang 'dod byung / de skabs kyi ril bu de nas nyung ngu
zhig rdzong rams pas 'tshags mdzad de/ slar rdzong ri'i phu'i chu mig gnyis su bcug pas sngar bsags rdzing dang chu sne bzhi nas 'dren pa de ma dgos par/ da lta zhag rdzing
gi chu shin tu mod par byung ngo / /las 'go 'jam dbyangs mchog grub kyis bgyis te/ der 'du khang rung khang sogs mdzad/ btsun ma rnying pa rnams dang / rin chen chos
sgron sogs gsar du skra phud phul ba bcas bcu drug tsam gyis kyang so so'i grong khang brtsigs shing / dgon pa'i ming bkra shis chos sding zhes rang byung du chags/ mgo zla'i
tshes mgor 'di nas chibs kha bsgyur te dgon gsar bkra shis chos sding gi bzhugs khrir pheb skabs/ gsung las/ 'di gsar 'debs yin kyang gnas rnying 'dra ba zhig byung
gsungs te dges/ der bzhugs zhag gnyis gnang zhing phyogs 'dus dang gnyug mar gnas pa kha shas la tshe dbang bla ma zhi khro dang / dgon sar mang ja gral 'gyed stsal/ de lo
dgun chos zhag bco lnga bla brang nas gnang zhing lo bstar dgun chos zhag bco lnga re 'ongs pa dang / grub dbang dam pa sgro mo lung pa mang thos bsod nams chos 'phel gyi
snang brnyan gsar bzhengs mdzad cing / sku mchod du bla ma'i rnal 'byor zla ba byung ngo cog gtong rgyu bcas kyi thebs kyang stsal/ dgon pa de dmag zor ma la gnyer gtad
mdzad pas legs nyes stang 'dzin 'phral du byung bas na/ dgon gsar gyi lha mo zhes snyan grags che'o/ /de nas grong chen du

phebs/ yang grub dbang kun bzang klong grol gdan drangs/ a ti zab don snying po dang / mkha' 'gro snying thig sogs kyi smin khrid gsan/ rgyab rten lung la/ snying thig chos
tshan bdun cu rtsa bzhi/ rdzogs chen rgyud ma bu bcu bdun/ g.yu thog snying thig gi dbang / me dbang mtha' brten dang bcas pa/ mchog dbang / don dbang / tshe dbang / sman
gyi lha mo'i rjes gnang sogs/ gza' rgod dug gi spu gri'i be'u bum/ gter chen 'gyur med rdo rje'i gsang ba'i rnam thar sogs mang du gsan no/ /'di skabs mus chen nas/ dud
sol ma'i rjes gnang zhig gsol ba btab pas/ nam 'ong gi bka' gsal ma byung bar gsang ba'i mgon khang na mus chen/ rdzong rams pa gnyis yod par/ skabs shig srod yol tsam la
rdzong rams pa thugs dam grol nas gzims/ mus chen gyis ma grol bar mnal dang 'dres mur shin tu bzhad bro ba'i nyams mdzad pas/ rdzong rams pas thugs dam gyi mur bzhad bro
rgyu ci 'dug zhus par/ a 'jigs pa la/ gtor sgam gyi rgyab de na bud med 'jigs su rung ba ral pa rting par sleb cing / mig hrig hrig /so tham tham/ spar ba deng deng byed
pa zhig 'dug gsungs nas/ thugs dam grol te gzims tshar ba dang / dum tsam zhig nas sku mdun du 'bod mi gnang ba bzhin bcar bas dud sol ma'i rjes gnang gnang ba grol mtshams/
gsol ja'i skabs/ rje 'di nyid kyi gsung las/ mdang nga'i rmi lam du mdun 'di khar bud med gos hrul po gsum bsgrigs nas nga la kha khrig khrig mig hrig hrig byed cing
/ cung mi mnyes pa lta bu

zhig byung gsungs pas/ rdzong rams pa'i thugs la/ bzang ngan ci ltar yang bla slob dam pa 'di gnyis la ni gzigs snang gcig pa de 'dra byung 'dug /mgrin bzang gzig lpags gyon
pa khyod gnyis snang gi sbang dri 'tshub be ga le sku bzhugs gnang zhig snyam pa byung gsung / khong gnyis la dud sol dang beg pod kyi lung beg tse lcam dral dang lha mang
gnyis kyi rjes gnang rnams stsal/ yang de sngon tsam la mus chen la bka' gnang ste sgrub chen ting 'dzin chos rgyal drung nas ma gcig thang stong snyan brgyud lugs mus
chen gyis gsan pa de phul skabs/ gsung las/ kha seng dbyar rmi lam du ma gcig gi sku gcig mjal byung ba chos 'di thob pa'i rten 'brel du 'dug gsungs so/ /rab byung zhes
pa me yos lo zla ba gnyis pa'i nang du lha ldan karma shag gi lcam sring ma bro shin tu 'tshal bas myur mgyogs chibs bskyod dgos tshul gyi gnas tshul 'byor don ltar dbus
su pheb/ byin rlabs gegs sel du yun ring bzhugs pas nye zho las grol/ de skabs bar seng rnams la sde pa sbor ba sogs lha ldan gyi sbyin bdag kha shas la chos bka' ci rigs
gnang zhing / lhag par sog yul ha la shan gyi bla dpon tho yon dar rgyas nas sngon gyi las 'phro sad pa lta bus rje 'di la bzlog med kyi mos pa thob ste/ dmar po skor gsum/
rnam sras skor sogs chos skal shin tu mang ba nos shing thugs yid gcig 'dres su gyur pas/ tho yon chos rjes rang yul du rje 'di nyid dus 'khor 'dzugs pa sogs la pheb
dgos kyi snyan gsan phul bar/ sku rtsed kyi rnam pas/ nga sog yul du 'gro ba la de na la phug med 'gro bas mi 'ong gsungs pa na/ de

'dra spang gi ldebs la gang mnos su skye ba yin zhes sogs rnam pa du ma'i sgo nas gdan 'dren re zhus 'dug kyang / re zhig gdul bya'i zhing du ma gyur/ de nas yar klung du chibs
bskyod/ 'brug lo bco brgyad gdung rin po che dang / bod 'brug chos rje sogs nyung shas la gcad rgya'i thog nas nang khrid ma gtogs mgon po che ba'i skor yongs su rdzogs
pa/ mkha' spyod ma'i khrid/ dbu ma che ba/ lung yongs rdzogs/ gser chos skor tshang ma/ rnam sras rin chen bco lnga'i rjes gnang lung bcas pa/ gzhan yang dbang rjes gnang
zur bka' shin tu mang ba sogs lo 'khor la nye ba tsam gsung chos chig sgril mdzad/ de skabs mkha' spyod ma'i byin rlabs grub nas/ gdung rin po che'i zhal dkyil chus
bkrus kyang / dbu dpral gyi sindhUr ma nyams par zhag shas gsal por gnas pa ni bla slob gnyis ka'i grub rtags dang / sgra mdo kA la pa'i sa ris phyag khrid mdzad pas thogs
med du mkhyen pa sogs la thugs lhag par mnyes shing / 'jam pa'i dbyangs mkhyen brtse'i dbang phyug gi yang srid du ngos 'dzin mdzad do/ /sa sbrul lor phal cher gcad rgya
kho nar bzhugs pa'i thugs dam gyi rim pa la nan tan mdzad de she'u grong du pheb zhor rmor du pheb cing / grwa pa rnams la mang 'gyed dang / rmor chen rdo rje 'chang gi
sku mchod du zla ba byung ngo cog la bla ma mchod pa gtong rgyu'i thebs su dngul srang nyi shu rtsa drug /mdzod pas zhal 'debs srang do bcas dang / rmor gyi dgon lag /rab
brtan dgon gsar dang / bsam gtan gling bcas par rdo rje 'chang gi sku mchod thebs kyang rgyas par stsal/ rta lo she'u grong gsang sngags gling

du nang pa shag gi chos mdzad kyis sbyin bdag bgyis nas phyogs 'dus dang gnyug mar gnas pa shin tu mang bar mkha' spyod ma'i byin rlabs khrid lung yongs su rdzogs pa dang /
gzhan yang 'dod chos mang bar stsal zhing / rmor chen chos kyi rgyal po'i dgongs rdzogs su rje btsun nA ro mkha' spyod ma'i tshes bcu'i cho ga zla rer chag med 'ong ba'i
thebs su dngul srang sum cu so dgu dang zho drug sbyor 'jags mdzad/ rim bzhin bsam gtan chos gling dang 'phags sder yang zab chos rgya cher stsal te lha ldan du phyags pheb/
lcags rta lcags lug gnyis su chu lho byang gi dgon bzhi bcu skor la mang ja sbyor sbrel dang / gal chen rnams la 'gyed kyang stsal/ lug lor gong zhabs lha mi'i rnam
'dren dam pa rgyal dbang thams cad mkhyen gzigs chen por bla ma grwa tshang thun mong gi zhabs brtan 'bul ba gnang ba dang chab cig dpal phyag na rdo rje 'khor lo chen po'i
dbang bskur gnang ba'ang gsan no/ /bco brgyad nas gdung brgyud rin po che dang / bod 'brug chos rje zhi ba lha sprul pa'i sku sogs dang / sde pa ngag dbang bstan 'dzin
phun tshogs/ sde pa lha dbang nor bu sogs la zab chos ni gu chos drug /gshed dmar gyi dbang / khrid/ lung yongs rdzogs sogs chos bka' rgya cher gnang / 'phan yul du bco
brgyad la gdan 'dren gnang ba bzhin pheb/ sgrub thabs rgya mtsho'i rjes gnang lung bcas dang / gzhan yang zab chos mang bar stsal/ dpal ldan rtse dang nyan po sogs su'ang
chibs bskyod/ slar yang lha ldan brgyud 'on chos sdings su rgyal sras mchog gi

sprul sku rin po che'i mjal phyag la pheb/ chos sdings grwa bgres mang por mkha' spyod ma'i byin rlabs sogs zab chos mang bar stsal lo/ /de dag gi don bsdu na/ sgrub pa'i sde
btab bla med chos 'khor bskor/ /skal ldan rjes bzung zab chos bdud rtsi gsol/ /dgon gnas gnyer gtad dbus ljongs 'gro phan mdzad/ /gnas gsar 'jam mgon phan bde'i bum bzang
yin/ /zhes so/ /anggir zhes pa chu sprel zla ba dang po'i nang du gtsang la chims bskyod de yar lam bo dong / dga' ldan phun tshogs gling / chos lung / byang rtse/ brag
hram sogs la gnas gzigs mchod 'bul thugs smon mdzad de/ gtsang gzhung brgyud nas pheb par shag mtshal nas grong chen pas chibs bsu zhus te/ de'i lan brgyud rim gyis gram
pa rgyang gi gtsug lag khang rnams mjal bar pheb ste/ da lta'i grong chen dbu byed 'dis gnas bshad pa zhus te/ rgyal ba rigs lnga bzhugs pa'i lha khang zhig la 'di la
chos rgyal lha khang zer zhus pas/ 'o 'di na chos rgyal srong btsan sgom po bzhugs 'dug gsung / sngar phan lha khang de'i ming don 'phrod pa zhig med pa la de phyin kun gyis
nges shes rnyed/ yon po lung dang rgyang 'bum mo che sogs la gnas gzigs mchod 'bul thugs smon mdzad de/ de nub mtsho sor bzhugs/ nag zla'i tshes gcig la grong chen du
pheb skabs ser phreng sogs sngar bzhin zhabs tog zhus te/ zhag gnyis sku ngal bso ba lta bur bzhugs par/ grwa tshang nas rmor chen rdo rje 'chang gis mdzad pa'i zhabs brtan
'bul chog

phan bde'i 'od dkar bzhin phul te/ grwa tshang la tshe dbang dang / dbu byed 'di par gur gyi dmar chen gtor zlog /ru mtshon dang phyi rten 'dzugs pa'i yi ge brgyud 'debs dang
/ bla ma'i sku bstod kha shas kyi ljags lung stsal/ skabs 'dir dgon dmar nub nas grub dbang kun bzang 'brug rgyal byon te/ mtshan brjod kyi ljags lung zhus par/ do nub
phyis pas mi 'ong gsung ba na/ bla ma 'dis khyed rang ni chos nyid mngon du gyur pa yongs grags kyi bla chen zhig yin 'dug /chos thams cad ni chos nyid las 'da' ba med/
nged rang yang chos nyid cha tsam rtogs shing / don de la 'khu 'phrigs med pas/ thog mtha' bar gsum gyi lung gis 'thus zhus pas/ khyed kyi lta ba'i rbad khams de kha yin
mdog rnams kyang da lta'i lag len rtsings spyod de 'dra brgyud pa 'di'i phyag bzhes la med par ma zad/ lag len dogs phyogs nas byed pa zhig bstan pa rin po che'i rgyan du
che ba yin pas/ lung song 'bul gsungs nas gnang / bla ma 'di la 'brel thogs rnams log 'tshor skad cig kyang mi 'gro zhing / thugs dam bzang ba'i tshad thub pa zhig 'dug
gsungs nas thugs gtsigs shin tu che/ yang dgon dmar shar byams pa dpal ldan yang sku mdun du 'byor te/ nged cha lugs 'di bzhin byas pas gzugs por khyad che ba zhig byung
tshul zhus shing / bka' 'grel zhig gnang 'dra'ang gang yin ma nges/ zla nang der grong chen las tshan 'pho len dang / tshes bcu drug la las tshan rnying pa rnams kyi gsol
ston thog /da lta'i 'dar grong mkhan

chen ngag dbang shes rab 'di la thog ma'i 'byor phyag stsal ba ni/ slad kyi gnas tshul sgrig med du gzigs par snang / bcu dgu'i nyin mang mkhar chab tshan la chibs bsgyur/
gter ston bdud 'dul gling pa'i dngos slob byang chub zer ba zhig dang mjal bas/ gter ston de'i gter chos mang du thob 'dug gsungs/ yang de skabs zla dkyil la dpag tshad lnga
bcu yod par gsungs pa 'char tshul la dpag /dbugs kyi 'gro 'ong dang bstun nas brtsi tshul ltar brtsis pas/ cung ma 'grigs par rang nyid nad can du song bas yin nam gsungs/
yar mar gyi pheb lam gnyis kar bsam grub rtser gdan 'dren zhus te zhag gnyis bzhugs/ grong chen du pheb nas zhag shas bzhugs shing / sa ga'i tshes mgor 'dir phebs bsu
sogs sngar bzhin zhus te pheb/ de skabs nged rang spun lha chen phun tshogs gling dbang khang na/ thar rtse rdo rje 'chang gi sku rim la/ mgon po drug cu pa'i gtor zlog
cig sgrub skabs su yod pas/ de'i seng dbar zhig la mjal 'phrad zhus/ zhag shas sku ngal mdzad par sgo rum nang so sogs kha shas su rnam 'joms khrus gsol dang / gsung bskang
gnang / da lta'i 'dar grong mkhan chen 'di nyid gzhon nu nas dge ba'i bshes gnyen gyi bag chags sad pa lta bus rgyal bstan spyi dang / bye brag sa ngor gyi bstan pa
la thugs dad phul du byung ba bcas/ mkhas grub dam pa du ma bsten mu las rnam 'dren dam pa 'di nyid la'ang mi phyed pa'i dad pa thob ste/ 'di gar yang gsung chos kyi gras
su tshud pa zhig dgos tshul dang / rje 'di nyid la'ang de bzhin

sngar nas gsol 'debs mdzad yod 'dug pas/ nyer len mtshams sbyor yang dag zhus te chu sprel dang / chu bya lo'i bka' chos phal cher gyi slob gras su yod pa ltar/ zla ba de'i
tshes bcu gsum nas bzung / rtse chen lha khang du bka' chos btsugs par ngor chen rdo rje 'chang gi bka' 'bum pod bzhi ma/ bco brgyad byams pa ngag dbang lhun grub kyis mdzad
pa'i rdo rje mkha' 'gro'i gson sbyong / mchod rten bzhengs tshul dang / srog shing 'dzugs chog mkhyen brtse 'od zer dri med kyi dkyil chog dang / de'i kha skong / gtsug
tor dri med kyi dkyil chog /dri med rnam gnyis kyi gzungs chog /'chi bslu mthong ba don grub rnams mkhan chen zhwa lu pas mdzad pa/ thugs sras lo tsA ba'i gtsug tor dri
med kyi tsha chog /srog shing 'dzugs chog gsal byed rmor chen gsung la kha rag chos rje blo bzang don grub kyi zin bris/ rje dge 'dun rgya mtsho'i dmag zor ma'i las gsum
rnam bzhag /gu ge paN chen gyi bde mchog bor zhal mngon dkyil chos rje bla ma'i thugs rje chen po'i smar khrid che chung / bu ston rin po ches mdzad skor la/ chos spyod
rnam mkhyen bde lam/ dus 'khor rgyud bshad/ rin chen gces pa'i lde'u mig /sgrub thabs rin chen snying po/ /cho ga dngos grub myur stsol/ gsang 'dus rgyud 'grel/ gsang ba'i
sgo 'byed/ bde mchog rgyud kyi spyi don rnams dang / mkhas grub dge legs dpal bzang gis mdzad skor la/ 'jigs byed 'khrul 'khor rnam bshad/ khams gsum rnam rgyal/ de'i
bu yig lnga/

rigs ldan rnam rgyal grags bzang gis mdzad skor la/ dus 'khor sgrub thabs/ bdag 'jug gnyis kyi lung dang / a mes zhabs kyis mdzad skor la/ kun rig sgrub dkyil gzhan phan lhun
grub/ de'i snyen thabs sbyin sreg dang bcas pa ma nor don gsal/ tshe dpag lha dgu'i sgrub dkyil 'chi med dpal ster/ sngags 'chang chen po'i tshe dpag lha dgu'i dbang chog
'chi med lam bzang / dkon mchog lhun 'grub kyi tshe dpag lha dgu'i brgyud 'debs/ rgyal ba rdo rje 'chang skal bzang rgya mtsho'i bde mchog tshogs mchod snying po rab
dgyes/ 'jigs byed chos skor 'bri gung dpal 'dzin be'u bum/ sngags rams pa dge 'dun bkra shis dang spyid shod pa bstan 'dzin rgya mtsho'i yig steng nas phyag drug mgon po'i
bka' bcu gsum dang / mgon po snying zhugs kyi rjes gnang lung bcas/ mkhyen brtses mdzad pa'i rtsa brgyud bla mar gsol 'debs dang / dus min 'chi zlog /'od zer can ma'i sgrub
thabs/ bsam yas bka' 'gyur ba buddha'i mtshan gyi kun rig dpa' gcig sgrub thabs/ ngag dbang chos grags kyi lho sgo'i lhan thabs/ ngag dbang rnam rgyal gyi 'jigs byed
brgyud 'debs/ rmor chen rje'i bka' 'bum phal cher/ rje nyid kyi gsung 'bum gras nas rgyud bzhi'i brgyud 'debs/ yang rje rdo rje 'chang dang grub dbang sangs rgyas rgya mtsho
gnyis kyi gsol 'debs/ rje nyid kyi rnam thar gsol 'debs dang / zhabs brtan gsol 'debs tsho lnga/ rdo rje sems dpa'/ khyung khra nag rnams kyi sgrub thabs/ tshA dkyil
'bring

po'i thig rtsa/ dus 'khor brgyud 'debs/ sgrub dkyil rnams dang / gzhan yang rdo rings kun spang chen po'i gsol 'debs mtha' yas ma sogs kha shas/ g.ya' bzang pa/ bya khyung
pa/ snye mo ru'i gdung sogs kyis mdzad pa'i steng gdon gso ba'i man ngag shin tu mang ba/ de gras a mes zhabs dang / rigs 'dzin phrin las lhun grub kyi nyi ma mdung gang
gi man ngag /a tsar dmar po'i ser srung skor/ ngor chen kun dga' bzang po'i gsung la nyag re rin grags kyis zin bris mdzad pa'i srog shing 'dzugs chog /dus 'khor rgyas pa'i
sbyin sreg gi lhan thabs yon tan rab rgyas/ de'i ngag 'don mdor bsdus/ dus 'khor sa chog gi ngag 'don/ dus 'khor zhi ba'i sbyin sreg sdug bsngal zhi byed dang / sgra pA
Ni'i mdo 'grel bcas rgya gar nub phyogs kyi paNDi ta go kuu la nA tha dang / 'dar lo ngag dbang phun tshogs gnyis kyis bsgyur bshad lung rgyun sogs shin tu dkon cing zab
pa'i lung mang po dang / mkhas grub shangs pa do ku ba'i gser chos la/ 'jug sgo yon tan kun 'byung / chos drug so so'i bka' sogs byin rlabs kyi rigs dang / bla ma brgyud
pa'i rnam thar nas bzung / be'u bum bzhugs che nges kyi lung / grub dbang thang stong rgyal po'i khrid yig la gzabs bshad du mas brgyan pa'i khrid bka' smin rgyas/ 'chi
med 'khrul 'khor gyi lag len rags rim sogs/ shangs chos ni gu'i skor la'ang 'di bas lhag pa med snyam pa'i nges pa can dang / ngor chen rdo rje 'chang kun dga' bzang po'i
sgrub dkyil la/ kha'u brag

rdzong pa'i bla ma gong ma'i phyag len gyis brgyan pa'i chag lugs/ gshin rje'i gshed dmar po lha lnga'i rdul tshon gyi dkyil 'khor du sta gon dang / dngos gzhi gnyis kyi sgo
nas smin byed dang / 'od gsal 'char ba'i byin rlabs grol byed spros med kyi khrid/ chos 'byung khog dbub/ bskyed rim gyi bshad pa sogs legs bshad ganggA'i chu rgyun zab
cing rgya che ba'i sgo nas rjes su bzung ba dang / rjes 'brel 'di skor rgya bod kyi yig sna kha shas kyi ljags lung dang bcas pa stsal/ 'di skabs zhi dgon mkhan chen bsod
nams dpal bzang dang / rig 'dzin skal bzang rnam grol kyang chag med yod/ de skabs ngos la gsang 'dus 'jam pa'i rdo rje'i dbang rgyun dgos gsungs pa bzhin de gong nas dpe
'dzin grub pas phul chog ma yod kyang / glo bur du cham pa zhig gis rkyen byas 'bul stabs bde min gyi skabs/ rje'i gsung las/ da lam dbang rgyun de rten 'brel gyi gnad
cig gis cung zad ma 'grigs pas mi zhu zhing / 'jam dbyangs bsod nams dbang po dang / sngags 'chang grags pa blo gros/ a mes zhabs yab sras dbon bcas kyi rnam thar lung dgos
gsungs pa ltar 'jam dbyangs sku mched kyi rnam thar a mes zhabs kyis mdzad pa dang / dus zhabs pas mdzad pa'i a mes zhabs kyi rnam thar/ mangga'i mtshan can gyis mdzad
pa'i bsod nams dbang phyug gi rnam thar/ nam bsam pas brtsams pa'i kun dga' bkra shis kyi rnam thar rnams kyi lung phul/ chu stod zla mjug tsam la 'di nas chibs kha bsgyur
te dbyar grong chen du pheb/ tshar chen gyi dus

mchod chen mo'i tshogs dbur yang pheb cing / de skabs mnal ltas su yol ba zhig gi nang na kye rdo rje'i sku skye mched shin tu gsal ba zhig yod pa gzigs gsungs pa ni cho ga
rnam par dag cing / ting 'dzin las su rung ba'i gzigs snang du mngon/ grol nyin char smug shin tu che bar la cha'i sbal gzugs la brten pa'i char gcod zhig gnang bas nam
mkha' kun char smug gis 'thibs bzhin du/ de thad kyi nam mkha' dwangs shing 'od gsal bas kun gyis ngo mtshar du 'dzin pa byung zhing / gtor zlog nyin dpa' dam shubs ldan
legs pa zhig bsngo rten 'bul mi byung bar/ rten 'brel gyi la nyer shin tu bzang / mi mthun pa'i g.yul las rnam par rgyal bar 'dug gsungs/ sku mchod grol 'phral rje nyid dang
/ grwa tshang / mus chen/ da lta'i 'dar grong mkhan 'di dang bcas 'dar gyi gla tshal du chab bdug la nyin gsum tsam pheb skabs tshar chen rdo rje 'chang gi 'gur 'bum
gyi ljags lung gnang bzhed yod par phyag dpe thugs stabs ma bde bas gnang ma thub kyang / dpon slob tshang ma thugs spro ba'i tshad thub pa zhig byung zhing / gsung bag pheb
la byin che ba du ma zhig slob snang yod 'dra'ang ji bzhin ma nges/ gso rig rgyud bzhi'i lung gnang skabs bco brgyad gdung rin po che de nyid ltem babs lci bas gsung
brtag zhu mi byung bar/ bka' las/ da lam blo tshab nyams kyis brtag pa ji bzhin byed thub pa dka' bas blo la gang shar zhig zhu bas zla ba 'di kha'i tshes bcu bzhi tshun
la skyon ma byung na sku rim 'di rnams mdzod gsung ba stsal yang / rjes sor

tshes de'i sngon la mya ngan las 'das zin 'dug pa 'das pa'i dus la ma thogs ma chags pa'i ye shes kyi gzigs pa 'jug pa/ zhes nyan rang dang ma 'dres pa'i sangs rgyas spyi'i
khyad chos der snang / mus chen sems dpa' chen po'i bka' 'bum gyi lung / grub chen lcags zam pa'i rnam thar 'gyur med bde chen gyis mdzad pa de ljags lung sang gnang rgyu'i
nub rje ngag gi rmi lam du rtogs ldan ral pa sngo bun ne ba/ sha rtsi dmar nyams che ba zhig mnyam gzhag sogs lus gnad dang ldan pas rje ngag la mig zur gyis bltas pas
bag chags 'di rang grol rang yin zer ba zhig rmis pas/ nangs snga mus chen dang gsung gleng byung 'phral bla brang du 'bod mi gnang bas dbang khang steng gur g.yab cig
gi nang na bzhugs nas gsung 'phros su/ khyed dpon slob la mdang dgong grub thob chen po'i mnal ltas bzhin e byung pheb par/ mus chen nas de'i lo rgyus zhu ba gnang ba'ang
gong dang 'dra zhing / gzhan yang dur khrod bdag po dang / rnam sras ser chen gnyis kyi rjes gnang / khrid brgya'i zhen pa bzhi bral dang / sum pa lo tsA ba'i blo sbyong
gnyis la gsung bshad dang nyams khrid/ gzhan rnams kyi lung yongs rdzogs/ 'jigs byed rwa lugs kyi dbang lung khrid rnams yongs rdzogs stsal/ yang 'og min chos sde pa ngag
dbang nor bu grong chen slob dpon sbyin pa dang dbu rnying / da lta'i dbu byed sogs nyung shas la sgrol dkar/ 'jam nag rnam 'joms/ seng gdong sngo dmar/ zhal dkar po tshe
'phel rnams kyi rjes gnang dang / de rnams kyi las

tshogs yig lung kha shas stsal zhing / de dag dang dus mtshungs dge 'phel lha bzo ba kun dga' rgya mtsho 'dar smad lha khang du sgrol ljang gi sku skya bzo'i bka' bkod stsal
ba bzhin zhus/ khrums zla'i bco lnga la snye thang 'phags sde ba kun dga' smin grol/ byams pa dpal ldan/ grong chen dbu byed blo gsal chos 'dzin rnams la bsnyen rdzogs
gnang / tha skar zla nang ding rir chibs bskyod de bsam grub tu bzhugs zhag dang / de nas rim gyis brgya tsho la brgyud pheb lam rnams su shel spe lding dpon/ 'ga' ra ba
sogs nas kyang tshe bka' zhu ba dang zhabs tog rgya cher sgrub cing / rim gyis glang 'khor du pheb ste/ zhi byed bstan pa'i bdag po glang skor gdan sa pa'i gdung brgyud du
'khrungs shing / gzhon nu'i dus su byang ngam ring du mtshan nyid kyi skor la gsan sbyong mdzad/ de nas rang gi khu bo bla chen 'chi med blo gros bstan pa sogs yongs 'dzin
du ma bsten nas/ mdo sngags kyi chos tshul spyi dang / bye brag zhi byed brgyud pa phyi ma'i skor la gsan bsam dang sgrub pa mthar phyin mdzad pas blo sbyong lam lnga'i
dka' thub kyi srang las brgal zhing gzhan snang zil gyis gnon pa sogs sku che ba'i yon tan du ma dang ldan pa des/ snga thog ding ri khul du zhi byed kyi chos 'di dar
thub pa zhig mi 'ong 'dra bas/ gter chen 'gyur med rdo rje'i zhabs nas rnying lugs chos bka' du ma gsan nas/ gang la gang 'dul gyis 'gro don byed snyam smin grol gling du
byon te/ bka' chos ci rigs gsan nas rang yul du log rgyu'i thon phyag skabs/ gter chen chos kyi rgyal

pos glang skor gdan sa pa zhes 'bod pa gnang nas/ khyed rang rje dam pa sangs rgyas nas brgyud pa'i zhi byed bstan pa'i bdag po yin pas/ de kho na dar zhing rgyas pa'i thugs
bsam che bskyed dgos so gsungs pa bzhin/ lugs 'di la thugs dam gyi mthil mdzad cing / 'chi med kyi rig 'dzin brnyes pas dgung lo dgu bcur nye bar bzhugs pa'i grub pa'i
dbang phyug chen po 'chi med gzhon nu blo gros kyi drung nas/ zhi byed brgyud pa phyi ma'i skor las/ blo sbyong gi rtsa ba'i byin rlabs A li kA la'i brda dbang chen mo/ yi
dam 'khor lo bde mchog /phag mo zhal gnyis ma lha dgu/ phag mo dmar chung khros nag /bdud rtsi bum pa/ gtum mo che chung bzhi dang bcas pa'i dbang / thugs dam bde gshegs
bcu gnyis kyi rjes gnang / zhing skyong kun tu ri ka'i rjes gnang dang / ye shes kyi mgon po a gho ra'i rje gnang thun mong dang thun mong ma yin pa/ spar bu nag po'i rjes
gnang / zhi byed blo sbyong lam lnga'i khrid/ gso rig pa gcer mthong gi khrid gnyis/ A li kA li gsang ba bsam gyis mi khyab pa chu klung chen po'i rgyud/ mngon dkyil
dbang rjes gnang sogs kyi yig skor tshang ma/ dam pa bla mchod/ rten 'brel khang 'jug sogs rten 'brel skor/ mgon po'i skor sogs skyabs mgon dam pa nyid nas gsan/ rje 'di
ding rir sang pheb rgyu'i nub mo bla ma'i mnal ltas su/ ding ri bla brang gi bzhugs khri'i steng du bud med shin tu yid du 'ong ba blta bas chog mi shes pa zhig gis mar me
chen po spar bas yul khams spyi dang / lhag par shar phyogs su gsal bar snang ba rmi

bas/ zhi byed 'di dbus su dar ba zhig ci nas kyang 'ong 'dra bas sku zhabs dang chos mdzad lags dpon g.yog gnyis nas rem mdzod ces gsungs zhes bka' las thos so/ /mgon po'i
rjes gnang skabs mgon khang nas btso rgyugs pa ding ri ba kun gyis mthong ba'i cho 'phrul che bar byung 'dug /der chibs drel sogs kyis ha cang yun ring bzhugs ma thub pa
dang / bla ma'ang sku na smin ches pas 'phar lung du gsan dgos bcas lung ltos che ba rnams gsan par rig 'dzin skal bzang rnam grol 'jog par mdzad/ gnya' nang sogs su gnas
gzigs la pheb bzhed che'ang kha ba che gshis pheb ma thub/ mar lam ri bo che pas lcags chu mor gdan 'dren gnang ste/ gdung brgyud rje btsun ma mched sogs la brgyad stong
pa'i lung dang tshe dbang sogs gnang / slar yang grong chen du pheb/ zla ba bcu pa'i tshes nyer lnga nas grong chen pa'i dge 'dun 'ga' zhig dang / zangs ldan pa'i grwa rigs/
bsam chos pa/ shar chen pa/ mngon dga' ba/ spo ra ba/ phug chen pa/ khro phu'i sgrub chen 'og min chos sde'i dbu byed 'gyur med/ rdzong rams pa bcas dang / da lta'i
grong chen mkhan po ngag dbang shes rab bcas par/ mkha' spyod ma skor gsum gyi byin rlabs/ nA ro mkha' spyod ma'i khrid lung shin tu rgyas pa/ 'di skabs snga chos la kye
rdor rgyu dbang ma thob pa'i bla brang rdzong pa'i dbu byed la sogs pa kha shas la thugs rje chen po'i dmar khrid tshems bu lugs gnang / khrid rnams grol mtshams zangs bstan
pa'i grwa

rigs shin tu mang bar nyin gcig la kun rig gi dbang cha gsum dang / rdzong rams pas gsol ba btab ngor/ gtsug lag khang du seng ldeng nags sgrol gyi chings sngon 'gros jo lugs
sgrol ma nyer gcig gi rjes gnang nyin gcig la tshar ba dang / 'phags pa bcu gcig zhal lha lnga/ rta mgrin gsang sgrub/ spyan ras gzigs gtso rkyang phyag bzhi pa rnams
kyi rjes gnang / rgyal sras bka' 'bum gras nas smyung gnas kyi skor dang / rmor chen gyis mdzad pa'i smyung gnas/ sa los mdzad pa'i mi 'khrugs pa dang / kun rig gnyis kyi
brgyud 'debs kyi lung / thugs rje chen po'i sgo nas mig gsal byed nyang ston grub pa'i gter ma sogs/ gzhan yang yig cha du ma'i lung stsal lo/ /dgung keg rkyen sel la zangs
bstan grwa rigs kha shas kyis sgrol ma 'bum ther 'don pa'i dam bca' phul/ rje ngag /shangs dga' ldan chos 'khor gyi grwa pa/ ri bo che mkhan chen gyi zhal gras/ khro
phu'i sgrub chen gsum la chos chung brgya rtsa/ rgyal sras bka' 'bum sogs kyi ljags lung kyang stsal/ dgun der rdzong rams pa sogs byang rigs kha shas kyi tshogs 'khor dang
bcas sku zhabs su bcar dus tshe rta sogs kyi dbang stsal/ zla ba bcu gcig pa'i tshes bco lnga nas bzung dza lung rdo rje 'dzin pa chen pos lha btsun kun bzang rnam rgyal
gyi dag snang rig 'dzin srog sgrub kyi chos skor pusti gnyis/ pad gling phyag rdor dregs 'dul/ shar gter zhi khro nges don snying po/ /shar gter dkon mchog spyi 'dus kyi
chos skor rnams phul/ chu bya lo

gsar tsam la/ chos zhu ba byings po gyes shing / rje ngag nas phyag dpe kha cig gi zhus dag zhu mur 'grel pa dur seng steng nas kA la pa'i mtshams sbyor ri mo bka' drin stsal/
rje nyid nas lam 'bras lha khang gi dpe rnying 'ga' zhig la rdul sprug dang sbrags gzigs rtog gnang bas rkyen byas thog mar mgul cham dang / rjes sor glo tshad lta bur
ltem bab lci bar/ nged la smad 'di rang 'phrod pa 'ong yod ces glo gnyan gcig shos shig rje ngag la bka' stsal gyis sbyar ba phul zhing / phyag mdzod nas mang 'dar khul
gyi dgon gnas tshang mar mang ja/ grong chen du'ang mang ja kha shas thog pho rta spus legs kyi rta 'gyed/ bskang gso snyan shal 'bul ba sogs zhabs brtan ji snyed bsgrubs
rjes/ bka' las/ mdang dgong rmi lam du rgya dpon 'ga' zung dges nyams kyis dpa' dar dgos zer bar kha 'thags btags pa rmis pa bcas da rang skyon mi 'ong ba 'dra pheb pa
nas bzung sku khams jai bder song mtshams/ 'dar bsam grub tu sman thang yum/ bsam grub dgon gsar nas dge slong gnyis bcas par mkha' spyod ma'i bshar khrid byin rlabs bcas
stsal zhing / yum nas mkha' spyod ma'i bsnyen pa'i tshad cho ga dang sbyin sreg nag 'gros ma gnyis gsar bsgrig zhus pa bzhin mdzad/ slar yang khrid zhu ba sogs zhal ngo
tshang ma dang / rmu brag shod ri khrod nas rje ngag /da lta'i grong chen dbu mdzad bcas 'byor pas tshe bka' rgyas par stsal zhing / 'og gi mnal ltas lung bstan kyang 'di
skabs gnang ba yin zhing / gang ltar

zla ba bzhi pa nang mang mkhar chab la chibs bskyod/ slar yang bsam grub tu yum sras la chos bka' ci rigs gnang zhing / dza lung dpon slob nas snyan brgyud dza bhir gyi lung
dang / rlung zas kyi spungs khrid zhag gsum tsam la rdzogs par gsan nas grong chen du pheb/ zla ba lnga pa'i nang grwa phu dgon gsar du pheb/ grwa phu gzhis gnyer sger
dang / sgrub sde/ mi ser mang tsam bcas par tshe dbang / sgrub sde/ grong chen dbu mdzad/ rdzong rams pa bcas par byang gter thugs sgrub drag po rtsal gyi byin rlabs thugs
dbang / de'i las byang / thugs rje chen po 'gro ba kun sgrol gyi las byang / gsol 'debs le'u bdun ma/ gter bdag mchod phreng sogs yig lung tshang ma dang / rta mgrin gsang
sgrub kyi rjes gnang / gter chen bla mas mdzad pa'i gu ru padma'i bla ma'i rnal 'byor byin rlabs char 'bebs/ gzhan yang ljags lung gi rigs mang ba dang / tshogs 'khor
gzabs rgyas bcas stsal/ de nas shing mang dgon la pheb/ rta mgrin ma gtogs dbang lung tshang ma gong bzhin stsal nas 'dar smad du pheb skabs/ da lta'i grong chen dbu byed
'dis rnam 'joms kyi khrus bsgrubs nas gtsug lag khang la khrus gsol dang / rje nyid pheb 'phral sku khrus 'bul ba sogs byas/ phyag mdzod 'jam dpal dang chos mdzad rnam
grol/ gsol dpon mchog grub bcas nas rje nyid der pheb/ gdong du sgrol ma'i rtsi gsol rnams grub ste pheb bsur byung ba dang smad lkog pa'i chibs bsu ba rnams kyang der 'byor/
shing mang ba'i pheb skyel ba dang bcas pheb lam

gyi grong khyer dang smad lkog pa rnams nas dar 'phyar bsang dud dang bcas pheb/ zhag shas bzhugs thog sgrol mar phyag nas dang / phyogs 'dus dang gnyug mar gnas pa'i skye
bo stong phrag brgal ba la bla ma zhi khro'i tshe dbang rgyas par stsal zhing / de rnams kyis zang zing gi mchod sprin bteg /der yod drag gras rnams nas so so'i khyim du
gdan 'dren zhus/ 'dar khang gsar pas gos ling gi snam sbyar dmar po zhig phul ba'ang jo bo'i sku la 'bul bar gnang zhing / kha shas la phyag 'tshal nyer gcig gi ljags lung
sogs chos bka' ci rigs stsal/ sgrol ma'i sku la dpon g.yog tshang mas snyan dar phul bar mdzad/ gsol tshigs skabs da lta'i grong chen dbu byed 'di rdor dkar du yod pas
chos mdzad rnam grol nas khyod la 'di skad 'dri ste/ sha zos pa dang ma zos pa la phan yon dang nyes pa ci 'dra yod ces byung ba na/ rje nyid nas theg pa che las sha rnams
bkag /zos na ngan 'gro'i rgyu ru gsungs/ /bya ba min nam/ zhes gsungs nas bzhad mo mdzad/ yang snga dro zhig grong chen dbu byed 'di la khyung lung ma'i gtor ma zhig bzos/
na nyin nas gzhi bdag phyir spos pa 'di khyung lung ma rang du 'dug pas gtor bsngo byed pa yin gsungs pa ni 'od gsal gyi ngang du gzigs par mngon/ de skor gyi thugs brel
rnams chod bstun grong chen du pheb nas lugs gnyis dang 'brel ba'i bstan pa rin po che'i bya ba rgya cher mdzad de/ 'di khar chu stod zla ba'i bdun brgyad gang rigs shig
gi nyin shar nas thar rtse rdo rje 'chang

dang / nub nas rje 'di nyid pheb pa nyin gcig la shar bas/ 'dren mchog gnyis ka'i drung pheb bsu sogs sngar rgyun bzhin bsgrigs te rig 'dzin pho brang gi gzims chung 'og mar
thar rtse rje dang / steng du rje 'di nyid kyi bzhugs yul bsgrigs par mjal 'dzom zhus skabs/ gsung las/ thar rtse grub dbang chen po'i bzhugs yul 'og na yod pa 'di bzhin
zhe 'tshor bas lhun grub pho brang du spo dgos gsungs pa bzhin/ sngon gyi nang gogs bzhugs mi spro bar yod kyang / bla bre yol ba/ sngags 'chang chen po'i thugs dam rten
sngags thang gras gcig zhal phye ba sogs kyis mdzes par bgyis te/ de kha'i nang shar nub gnyis su dpon g.yog tshang ma bzhugs gdan 'jags/ nged rang gi nu bo rgyan mchog
gcong chen der chu stod tshes bcu'i nyin zhal dkar bas sbyong btang bar shar phyogs dam sel can zhig slebs pas rkyen byas rlung gi rnam pas lnga'i lam po cher chas pa na/
skyabs mgon mtshungs med 'di gnyis kyi srung 'khor dang ljags gul gyi dud pas 'chi bdag gi lam nas slog tsam byung yang / shin tu nyams nyes su gyur pa'i skabs rnam 'dren
dam pa 'di nyid kyi tshe dbang brgya tshar stsal ba'i sang de nas cung zad drag ngo bltas/ de nas phun tshogs gling dbang khang du nged rang mched sogs la rgyud gsang
ba snying po'i sems nyid ngal bso rtsa 'grel/ ngal bso skor gsum gyi spyi bshad legs bshad rgya mtsho/ mus chen sems dpa' chen po'i bka' 'bum tshang ma/ mkhyen brtse'i zhal
gyi gtor chen/ sngags

'chang shAkya dpal gyi gdugs dkar dkyil chog /de'i lhan thabs zhwa lu mkhan chen/ mkhan chen ngag dbang chos grags kyi gsung skor la/ gsung ngag khog phub/ snang rgyud legs
bshad/ sems bskyed chen mo/ slob ma rjes 'dzin/ aShtA'i bzlas lung / dam tshig gi rnam bshad/ phyi nang bskyed rim gyi bshad pa/ tshar gsum khug pa'i yi ge /lam dbang mtha'
dpyod zur 'debs/ bdag med ma'i byin rlabs/ lam zab bla ma rin 'byung / brda don gsal ba/ lam sbas bshad/ brda chig brgyud dang / sgrub pa lung sbyin/ gsang bcu'i rgyas
gdab/ rnam 'joms bir lugs/ mgon rkyang rjes gnang rnams kyi yi ge dang / bka' 'gyur ba'i gdugs dkar mdos chen/ gong sa lnga pa chen po'i gnas brtan mchod chog dang sgrol
mdos/ a mes zhabs kyi kye rdor bsnyen thabs/ mgon po'i chos 'byung / gsung ngag chos 'byung tshigs bcad ma/ bstan pa'i rdo rje'i gsung ngag khrid yig /gter bdag gling pa'i
gsang ba'i rnam thar gnyis dang / mya ngan 'das byung gi skor bcas de rnams kyi lung stsal/ nged rang mched sogs kyis phur sgrub sngon 'gro'i phrin 'chol sogs brel ba
dang / rnam 'dren dam pa zung zhal dgyes legs par mdzad de/ bdag mor legs skyes gsol ras stsal/ phur sgrub chen mo'i skabs rje 'di nyid nas thar rtse grub dbang mchog la
stag zhon dang trag shad kyi rjes gnang gsol 'debs mdzad pa bzhin/ thar rtse rjes trag shad rjes gnang tshar gnyis gnang grub mtshams spyan

'gribs 'phar bas/ stag zhon gyi rjes gnang de rten 'brel ma 'grigs gsungs nas stsal ma thub/ gzhan yang 'di skabs lugs gnyis dang 'brel ba'i legs bshad kha shas yod 'gro'ang
ji bzhin ma dran/ khrums zla'i nyer gsum nas bzung phun tshogs gling gi dbang khang du dpal rdo rje nag po chen po gur gyi mgon po'i chos skor yongs su rdzogs par stsal
bar/ phyi khrid sngon 'gro mgon po khro bcu dang / gsang khrid sngon 'gro gur lha dgu/ ba ri mgon rkyang / lcam dral lha gsum lha brgyad thun mong dang / thun mong ma yin
pa/ bcu gnyis ma thun mong dang / thun mong ma yin pa/ ber nag zangs gri can/ pu tra'i zur bka'/ gcer bu zangs gri can/ bran bdud thun mong dang thun mong ma yin pa'i rjes
gnang rnams dang me 'bar snyan brgyud/ kha skong rnams kyi lung / brag rdzong ma phyi nang gsang gsum dang gsang khrid thun mong ma yin pa bcas kha'u brag rdzong pa'i
bla ma gong ma rnams kyi gsung rgyun phra mo tshun chad kyang ma nyams shing / chos skyong 'di'i man ngag khog phub kyi legs bshad shin tu rgyas shing mtha' chod par stsal/
'di skabs thar rtse rdo rje 'chang la mkha' spyod ma'i byin rlabs kyang 'bul ba gnang / gzhan yang lo de'i dbyug zla'i nang gzhi thog dbang khang smin grol du gter chen
chos kyi rgyal po gter bdag gling pa'i zab gter gras nas tshe sgrub yang snying kun 'dus kyi lo rgyus/ sgrub thabs rjes gnang / tshe 'khor bcud len/ rgyun khyer las byang
/ dbang chog /tshe khrid/ brtan bzhugs/ bsnyen yig /bstan srung mchod phreng rnams

kyi lung dang / yang de gras gu ru drag dmar gyi dbang zhus nyin sa g.yos shin tu che ba zhig byung bas dregs pa'i srog gtad zhu ma nus pa rten 'brel shin tu 'khyugs rkyen
du song zhing / 'di'i chos skor/ lo rgyus/ sgrub thabs/ las byang / phrin las/ kha skong / dbang chog /lha srin dam 'dogs/ mnan sreg 'phang gsum dang / bsrung bzlog gsad
gsum gyi man ngag /rgyal 'gong gnad 'bebs/ las tshogs bdun pa/ gter srung bdud btsan klu gsum gyi sgrub thabs/ las bum sgrub chog /bsnyen yig /brgyud 'debs/ rgyun khyer/
las byang / gtor ma'i las rim/ me'i las sbyor/ hom yig /de'i ngag 'don/ gnad 'bebs/ gsal byed/ bka' bsgo/ gter bdag gtor chog /mtshams sbyor le'u tshan/ ser srung sogs gter
gzhung ngo ma dang / gsal byed rnams kyi lung / rdor sems thugs sgrub ras bris dkyil 'khor du dbang bskur gnang nas/ lung gi skor la/ zab gter kha byang / rtsa ba'i chos
sna bcu gcig /khrid yig rab gsal snang ba sogs/ de skor gsal byed kyi yi ge kha shas bcas kyi lung / gsang sngags gsar rnying gi yi dam chos srung mang po'i rjes gnang
dkon pa rnams gter bdag gling pa chen pos phyogs gcig tu bsdus par mdzad pa 'dod 'jo'i bum bzang gi dbang lung tshang ma'ang stsal zhing bka' rgya ma'i rnam gzhag sogs phyag
len phra mo tshun chad kyang ma 'chol bar mdzad/ yang byang gter byin rlabs thugs rje'i dbang sngon du

'gro bas thugs sgrub chos skor pod chung gnyis tsam gyi lung dang / dri med rnam gnyis kyi dbang rdul tshon gyi dkyil 'khor du stsal/ yang gnyan mgon yid bzhin nor bu stobs
'phrog dbang po'i chos skor stsal ba la/ sgrub dus thun mong ba/ bsnyen dus/ gdong brnyan can/ dkar po tshe 'phel/ thun mong dang / thun mong ma yin pa/ ser po rgyas byed/
dmar po dbang sdud/ nag po dgra bgegs sgrol ba/ gshin rje ltar sgrub pa/ khyung zhal can rnams kyi rjes gnang lung bcas dang / sgrub dus thun mong ma yin pa'i rjes gnang
skabs rang bsrung bka' rgya can gnang ba/ de'ang chos mdzad skal bzang rnam grol gyis shin tu dngos gtsang 'bri bar mdzad de/ rje 'di nyid kyi sgrub pa gnang bas byin
rlabs kyi gzi 'od 'bar ba kho bo mched kyi bsod nams bgo skal du thob cing / bram ze mngags gtad kyi rjes gnang dang / ha la nag po'i be'u bum 'jam mgon a mes zhabs kyi dkar
chag nang bzhin gyi lung kyang kho bo mched ma gtogs gzhan la ma stsal/ 'di gras bri yig thun mong ma yin pa rdo rje 'chang dbang phyug rab brtan gyis a mes zhabs la'ang
ma gnang ba zhig 'dug pa de/ shing glang lor dpal sa skyar pheb skabs thob/ 'di skabs klu ldings mkhan rin po che rin chen mi 'gyur rgyal mtshan stod phyogs dgon lag
rnams su 'byon pa dang mnyam du 'di khar yang pheb par/ stong ra ba'i yi ge'i steng nas bcu gcig zhal lha lnga'i rjes gnang phul ba gnang zhing / dag snang dang 'bul nod
phan tshun 'gran pa bzhin mdzad/ lo 'di'i smin drug zla nang ngos nas pu

tra dang / las gshin rigs gsum gyi rjes gnang rje nyid dang / zhabs phyi tshang mar sgra mi snyan gyi tshe dpag med kyi tshe dbang rnams phul te/ lo 'dir 'dar nas dbus phyogs
la pheb rgyu bcas pheb phyag sngar rgyun bzhin dang / zla ba de kha'i nyer lnga'i snga dror pheb khar dbang khang smin grol bde chen du nged rang mched dang / ma drung
/ sring mo bcas nas mjal kha zhus thog /ma drung de nyid kyis gdung shugs chen po'i sgo nas phyag 'tshal ba dang bcas bstan pa dang sems can gyi don du rdo rje 'chang dbang
phyug rab brtan dang dgung mnyam bzhugs pa sogs zhabs pad yun du brtan pa'i thugs dgongs g.yel med gnang dgos zhu ba mdzad song bar/ phyag dbang dbu thug dang bcas yum
drung rang de bas kyang lhag pa/ nga grub chen thang stong rgyal po dang dgung mnyam byas nas sdod chog ces sogs gzhan ngo srung zhing brtse bas mi bskyungs pa'i zhal bzhes
bzang po dang bcas dgyes nyams 'dzum zhal gyis spras te pheb song bas/ nged rang la sngar dang mi 'dra ba'i sems la 'phreng nyams shin tu che ba zhig byung ba bcas chibs
rags nam mthong bar la 'chi med rdo rje'i gur khang rab gsal nas bltas pa ni dus 'dir dpal sa skyar sku dngos mtha' ma pheb pa'i snga ltas so/ /anggi ra dpal gdong lo
la gtsang phyogs pheb/ /gnas rten mkhas grub gzigs shing zhal bcud gsol/ /gdul bya'i 'phro bskyangs ris med grub mtha' gsos/ /gnas gsar 'jam mgon bstan 'gro'i dpal mgon
yin/ /zhes so/ /'di nas chibs skyel thab skyel bcas dang / pheb lam gyi

grogs sbyin bdag rnams nas kyang so so'i mkhos bstun gyi bsnyen bkur dang bkra shis chos lding lta bur zhag sa gnang nas grong chen du pheb bam snyam zhing / gang ltar/ der
grwa tshang nas zhabs brtan gsol 'debs rgyas pa dang / 'dus tshogs sbyin bdag sogs la tshe dbang smin rgyas stsal/ bla brang steng gi ru mtshon rnying pa rnams gsar bzo
bka' drin bskyangs pa sogs chos srid kyi mdzad phrin kha shas bstar yod 'gro'ang de skabs kyi zin bris zhib par ma rnyed/ de nas lha sar sde pa spo ra yab shin tu bro 'tshal
bar brten chibs bsgyur gnad dgos kyi gsol 'debs zhu shog rta bshad kyi thog nas 'byor par de bzhin bka' drin bskyangs te/ mgon khang chen mo/ gsang ba'i mgon khang /
rmu mgon khang bcas su bskang phrin pa brgyad grwa re bka' bkod gnang / rgyal zla'i tshes bcu bzhi la grong chen nas chibs kha bsgyur te la mo sgang du de kha'i dgon ma lag
sbyin bdag bcas nas pheb skyel zhus par/ 'dus tshogs kyi dbus su bzhengs nas lugs gnyis dang 'brel ba'i bslab bya zhib gsed mthar phyin gyi bka' bkod nan tan stsal te
chibs kha bsgyur/ khog rdzing du grong chen pas thab skyel zhus/ gzhis chen du bzhugs zhag gnang / song nyin gro bo la brgyud de pheb nas grong chen pa'i chibs skyel ba rnams
la gsol ras dang bcas slog pa gnang / de nas pheb lam la zhag grangs ji tsam 'gor dang / bstan 'gro'i don kha shas bka' drin bskyangs yod 'gro'ang zin bris shig ma rnyed/
gang ltar/ 'di skabs rten 'brel mi shis pa kha shas byung snang ba gtsang pheb tha ma'i la nyer mngon/

mar lam gzhis rtser bzhugs zhag gsum bzhugs pa'i bkra shis lhun por rtse shod tshang mas mjal phyag zhu ba gnang zhing / rje ngag la bka' bsgo gzabs rgyas dang / mus chen sangs
rgyas rin chen gyis mdzad pa'i bde mchog nag po pa'i sgrub thabs kyi ljags lung stsal nas phyir pheb/ snye thang brag sna 'phags sde'i gtsang khang sa mug gis zos che
bar zhig gso dang / de zhor 'du khang ma mor yang spen bad gtong rtsios 'dug par thebs su dngul srang bco lnga/ bzang ja 'khor drug /nas khal sum cu/ pho rta legs pa rnams
stsal/ gang spy-i'i bka' slob rnams rgyas pa mdzad de/ lha ldan du chibs bskyod/ gong zhabs lha mi'i rnam 'dren dam pa thams cad mkhyen gzigs mchog gi mjal phyag skabs
gong nas dpon rin po ches dbus gtsang kun tu ris med kyi chos sbyin rgya cher mdzad pa bka' drin che zhes dgyes zhal lhug par bstan/ snga lo chu sprel sa bstan spyi dang
/ bye brag kha'u brag rdzong pa'i sgos chag lta bus bco brgyad gdung rin po che mkhyen brtse nus gsum gang sa nas 'gran zla dang bral ba de zhabs pad ma brtan gshis dgongs
rdzogs su dmigs pa'i bco brgyad bla brang nas gsung ngag lam 'bras shig brtse gzigs dgos tshul gyi snyan gsan gnang ba bzhin zhal gyis bzhes shing yar klung du chibs
bsgyur/ chog mang gi tshogs dbu sogs la pheb/ dngos po zhes pa shing khyi zla ba bzhi pa'i nang du 'phen yul du pheb nas bco brgyad kyi tshogs khang du bco brgyad bla brang
gi zhal ngo rnams dang / bod 'brug chos rje/ skyed tshal gong nas chos rje gnyis/ thub bstan ra ba smad kyi bla ma rab 'byams smra ba kun dga' shes rab/

rnam rab dwags po grwa tshang gi bla ma las thog pa/ nyan po chos rje sku mched/ sde pa ngag dbang bstan 'dzin phun tshogs sogs dang / gzhan yang phyogs 'dus dang gnyug mar
gnas pa nyis brgya brgal ba la gsung ngag rin po che snga chos phyi chos yongs su rdzogs pa rgyas par stsal/ yang tshar bdun pa dus 'dir gsung ngag rin po che'i chos 'khor
bskor ba'i tha ma'o/ /der chos zhu ba byings la cham yams lta bu zhig byung bas rim gyis mched de skyabs mgon dam pa 'di nyid la'ang mgul cham bzhes par chos thun rnams
sngar mus bzhin chag med dang / cung zad bsdus pa tsam yang ma gnang ba'i sku 'khrugs dang / gzhi nas nyams grib lta bu'i rkyen gyis sku shin tu ltem pa byung bar stag
rtse em chi bsod nams dngos grub 'bod par gnang ba'i 'phrod gzhes dang / zhabs brtan sku rim yang rgya cher gnang ba bcas sku khams dwangs skyed yod tsam byung ba 'phen yul
na lendra nas chibs bsgyur bas/ de nub rang nas cung zad dwangs bskyed yod pa lta bu dang / de nas bzung rim dwangs su gyur/ lha ldan du 'phrod gzhes dang bcas zhag shas
bzhugs thog /snye thang brgyud de yar klung du pheb pa'i lo mjug dang / phag lo'i nang phal cher gcad rgya kho nar bzhugs mur/ ngor bla ma tshe mtshams bsam gtan phun
tshogs dang / 'dar grong mkhan chen ngag dbang shes rab la nA ro mkha' spyod dang / rtsa dbuu ma che ba'i khrid dang / thams cad mkhyen pa dkon mchog lhun grub kyi bka' 'bum
sogs stsal zhing / zhi ba lha sprul pa'i skur yang grub rgyal lugs kyi tshe khrid sogs stsal/ gzhan

rim gnyis zab mo'i thugs dam kho nas dus 'da' bar mdzad/ 'di lo bkra shis chos sde'i gtsang khang gi sku rten rnams la zhig gsos/ zhal gser sogs phun sum tshogs par mdzad cing
/ rten gtso thub pa'i dbang por snam sbyar dang sku pang / nye ba'i sras brgyad la stod g.yogs/ smad g.yogs/ khro bo gnyis la stod g.yogs/ smad g.yogs/ stag sham/ rten
gtso'i dbu thog tu bla bre/ mkhan chen rdo rje 'chang / rdo rje 'chang dbang phyug rab brtan/ khyab bdag mgon po bsod nams mchog ldan bcas kyi 'dra sku rnams la sku pang
dbu zhwa/ mkhan chen gyi dbu thog tu dbu gdugs bcas dang / thub dbang gi phyag gi lhung bzed khebs su gos khra bsgrigs kyi rten khebs/ snyan shal nang mdzod/ nye sras khro
bo bcas la so sor snyan shal bsod btags rnying ma gnyis re ste khyon nyi shu rnams 'bul sbyor mdzad pa'i/ na bza'i rgyur bzang gos sna tshogs kha nyis brgya dang bdun
cu don gnyis tsam nang sha dang bcas pa stsal/ shing phag ston mjug nas bzung ngos mched 'khor bcas kyis gtso cher gong sa rgyal dbang mchog la mjal phyag zhu ba dang /
dbus lho byang gi gnas rten dge 'dun gyi sde bcas mjal bar phyin skabs/ lha sa/ bsam yas sogs su bka' shog rim par pheb ste rnam 'dren dam pa gong gi gdan sa ga la bar yang
bcar dgos tshul pheb don bzhin/ rim gyis khra 'brug tu slebs pa'i sang nyin de yar klung mdo'i gtam snyan bzhugs khri'i drung rje 'di nyid slob tshogs dang bcas pa pheb
'dug pas de 'phral rta babs te mjal dar phul/

bzhugs khri'i ja gral gyi thog dbus lho byang gi gnas tshul las brtsams pa'i gsung gleng zhus pa thugs shin tu dgyes nyams che zhing / rje 'di nyid dpon g.yog rags bsdus bcas
der du ma tsam zhig bzhugs/ ngos 'khor bcas dang / phyag mdzod 'jam dpal bkra shis mthong smon pa'i sde pa bgres pa sogs kyis yum bu bla mkhar mchod mjal grub nas/ rje
dpon g.yog dang lhan cig bkra shis chos sder pheb skabs ser sbreng gi ljags bkod shin tu rgyas pa dang / sleb 'phral gsol ja dang dkar spro/ sku zhabs nas ngos 'khor bcas
la zur chas su/ rtse ja sbag gcig /shan ja sbag gnyis/ mar khal dgu/ rtsam zhib rtsings sdom khal nyer gnyis/ lug khog bzhi/ tshag sha stod gshags/ 'bras ltang gcig /chag
chu ldur sdom khal nyer bdun dang / chos sde nas rtse ja sbag gcig /shan ja sbag gnyis/ mar ltang gcig /rtsam zhib rtsings sdom khal bzhi bcu/ lug khog bzhi/ tshag sha
bzhi 'degs gcig /chag chu ldur sdom khal nyer lnga rnams stsal ba sogs gya nom gyi gsol ras de dag la longs spyod bzhin par zhag lnga bsdad thog ston mo dang / ngos mched
la chos sde'i ring 'tsho'i bden tshig gnang skabs dgu tshan lnga/ bdun tshan bzhi/ lnga tshan gcig /mdzod dar me long ma gnyis/ snam dkar bubs lnga/ gos kha bcu bcas stsal
te yun du 'tsho ba'i khas len dgos tshul sogs kyi gsung bshad zhib rgyas dang bcas rjes su bzung / phyogs 'dus dang gnyug mar gnas pa rnams la dbang bzhi btegs par mdzad
nas kho bos grub rgyal ma'i khrom dbang bgyis

skabs bla brang gzims chung nas ngos mched la nang mdzod me long ma re/ sku gsung thugs rten tshar gnyis bcas phyag bdar du stsal zhing / nged rang la dngul gyi maNDal/ gser
srang gang / bzang gos kyi bla re rgya bzo ma/ gos ling gi yol ba/ rgya phying dmar po'i stan/ stod 'gag /sham thabs/ 'gan sbyar/ lhwam rnams dang / rgyan mchog la'ang
de mtshungs la sham thabs kyi rgyur ther rgyu gtsang bubs zung / lhan du dgu tshan bcu gsum gy-i mgor brjod bsdoms/ dngul srang brgya/ gos yug drug/ ja 'khor drug gnyis/
rgun ltang gnyis/ shing 'bras ltang gcig /pho rta gnyis/ dre'u gcig /kha btags rtags brgyad ma dgu rnams dang / mdzod par nang mdzod me long ma/ dgu tshan gsum gyi mgo brjod/
stod 'gag /lhwam/ gos yug /ja 'khor drug gcig /zla bo drag gras la dgu tshan gnyis dang / dngul srang bcu/ ja 'khor drug /ban tshang par/ dgu tshan/ ja 'khor gsum/ bying
la ja 'khor drug /dgu tshan bcas zang zing gi sbyin pa bla na med pa'i bka' drin stsal/ bkra shis chog mang skabs mdzad pa'i gar dang 'chams sogs bka' drin bskyangs/
nged rang mched la 'gol mjal yang yang gnang zhing / gtsug lag khang mgon khang bcas par mchod mjal/ grwa tshang la bsnyen bkur bcas zhus shing / khyad par mgon khang chen
mor ngos mched kyis zla mjug dus gtor mchod gtor gzabs bsham bcas bgyis te/ bla ma mgon po dbyer med kyis rjes su 'dzin pa dang / snyan brgyud kyi bstan pa dar ba'i phrin
'chol zhus

nged rang gi gsar brtsams rmor chen gsol 'debs/ gong sa rin po che blo bzang skal bzang rgya mtsho'i zhabs brtan/ dkar bdud bstod pa/ rtsi dmar drag bskul/ zhal gyi mnga' gsol
rnams kyi lung phran phul zhing / rkyen sel du grub thob tshe dbang zhus thog dngos 'bul brda mtshon tsam phul zhing / dus 'dir bka' 'brel gyi rjes ma yin/ gter ston
chen po kun bzang bde chen rgyal por nged rang nas lung bstan kha shas zhus pa'i gras la/ bsam yas chos skyong sku pheb min gyi skor kyang yod pas de lta'i tshig ris shig
la/ 'di la lha mi gnyis kas bskang bshags bya/ zhes gsungs 'dug pa lhas mi la bskang bshags ji ltar byed ces nyams ldan gyi gsung dang bcas bzhad/ chos sde nas thon nyer
gang spyi'i bslab bya zhib rgyas stsal zhing / sri gcod 'bum par thab skyel bka' drin bskyangs te sku gsung thugs dgyes pa'i rnam rol du bzhugs drung nas thon cing / slar
yang myur mjal kha btags kyi g.yab mo sogs bka' drin bskyangs pa bcas tshe 'dir dngos mjal gyi tha ma yin kyang / yang srid rin po che sogs myur du mjal ba'am/ yang na
skye ba dang tshe rabs thams cad du rjes su 'dzin pa'i rten 'brel phun sum tshogs par 'grigs so/ /de skabs she'u grong gsang sngags gling gi zhal bdag zhus par zhal bzhes
ma byung yang / nan bskyed zhus pas slar zhal gyis bzhes/ gzhan yang me byi'i lo mgo der lugs gnyis dang 'brel ba'i mdzad phrin kha shas yod 'gro'ang zin thor ma gsal/ chog
mang gi tshogs dbur pheb cing / zla ba lnga pa'i nang lha ldan du chibs bskyod/ gong zhabs lha mi'i rnam 'dren

chen por zhabs brtan gyi tshul du 'bul skyes rgyas par mdzad/ de'ang rgyal ba'i lung gis zin cing rtsod bral gyi mkhas grub chen po zhang 'gro ba'i mgon po'i chos skor 'di
rnams gter chen chos kyi rgyal po dang / zur chen rdo rje 'chang gi rnam par sprul pa ngag dbang kun dga' bsod nams gnyis kyi thugs rje'i bdag rkyen la brten rgyun ma chad
par lus pa rnams gso ba'i dgongs bzhed kyis tshal nas sum ldan rig pa 'dzin pa ngag dbang padma dang / dge slong 'gyur med chos 'phel gnyis gdan 'dren mdzad de/ rig 'dzin
bla ma'i drung nas/ zhang gi bka' rgya'i skor las/ rgyu lam gyi dbang / tshom bu zhe bdun ma'i dbang / rnam thar lha sa ma dang / bsam yas ma gnyis kyi dbang / phyag bzhi
pa'i rjes gnang rnams dang / rgyab rten lung gi skor la/ kha reg pa 'dul ba 'od dang / gtsang ston rnal 'byor/ lo zhig rnams kyi lugs srol tha dad pa la rgyas 'bring
bsdus gsum du grags pa'i skor yongs su rdzogs pa dang / gzhan yang nyang gi phag mo khros nag gi dbang dang / lung phal che ba sogs gsan par mdzad/ dge slong 'gyur med chos
'phel gyi drung nas bka' 'bum pod bzhi'i lung tshal pa kun dga' rdo rjes mdzad pa'i dkar chag nang bzhin gsan/ rgyal dbang rdo rje 'chang kun gzigs lnga pa chen po'i gsung
'bum skor rnams yongs su rdzogs pa zhig gsan bzhed kyi rtsad gcod mdzad par/ grwa tshang rnying pa'i grwa gras sum ldan rdo rje 'dzin pa dge slong blo bzang bsod nams
de nyid kyis bla ma mang po'i zhabs la gtugs te yongs rdzogs gsan cing brgyud khungs dag pa bcas yod

pa'i khungs gsan pas gdan 'dren mdzad de/ bka' 'bum phyi nang skor yig sna brgyad cu brgal ba'i lung gsan/ lho byang chu bzhin nyul nas dam pa'i chos ris su ma chad pa'i zab
don gyi bdud rtsi 'tshol ba la rgyal sras rtag tu ngu'i mched zlar gyur pa bka' 'gyur ba bka' chen thabs mkhas rgya mtsho'i drung nas/ chos sde chen po gsum gyi chos spyod
skal bzang mgrin rgyan tshang ma/ rje rin po che'i sngags rim chen mo/ lam rim sogs mang du gsan/ phar yang mngon rtogs rgyan/ 'grel pa don gsal/ byang sa/ mdzod rtsa/
blo sbyong dpal yes ma/ po to ba'i chig lab ring mo sogs mang du stsal/ rig 'dzin grub pa'i dbang po padma bde chen gyi drung nas/ khyab bdag bla ma mi bskyod dkon mchog
lhun grub kyi rnam thar gyi lung sogs gsan/ skal ldan mang por dbang lung khrid shin tu mang bar stsal zhing / 'phags sder chibs bsgyur/ sa skya'i chos spyod rab gsal gyi
lung sogs nyer mkho shin tu mang bar stsal/ rab byung bsnyen rdzogs kyang mang du mdzad de/ bsam gtan chos gling brgyud shel grong gsang sngags gling du 'dus pa'i tshogs
kyis ser sbreng rgyas pa dang / gzhan yang ser skya kun gyis pheb bsu dang bcas te phyags pheb/ zla ba bcu gnyis pa'i tshes brgyad rgyal phur 'grub sbyor gyi nyin she'u
grong gsang sngags gling gi khri la pheb/ ser skya kun gyis legs 'bul phun sum tshogs par bstang zhing / khri ston gyi mang 'gyed sogs kyang gzabs rgyas dang / sgrol ma
nyer gcig g-i rjes gnang / brgyad stong pa'i ljags lung sogs chos bka' mang bar stsal/

snyigs dus bstan pa'i nyi ma lcang skya thams cad mkhyen pa'i bla sman se kun pa dar han em gyi dpon g.yog ched gtad byung bar g.yu thog snying thig gi dbang lung yongs su
rdzogs par stsal/ gcad rgya thung tsam mdzad de/ me glang lor zla ba dang po'i mjug tu smon dga' rin chen bsam gtan gling du chibs bskyod/ de'ang rmor dgon gyi bla ma ra
ba smad sku rten pa 'das rjes gra pa rnams kyi 'dod mos dang / lhag par rmor chen rdo rje 'chang de nyid kyi thugs sras kyi mchog snyan brgyud bstan pa rin po che'i mnga'
bdag tu gyur pa bcas gong sa nas 'os babs su dgongs pa'i 'gan bzhes dgos tshul gyi zhu shog phul bas rmor chen rdo rje 'chang de nyid kyi gdan sa zla ba gnyis pa'i tshes
gsum gza' tshes bzang ba'i nyin mkhas pa'i dbang po kun mkhyen grags 'byor shes rab nas nges pa don gyi rdo rje 'chang chen po rmor chen chos kyi rgyal po'i bar gyi gong
ma na rim gyi bzhugs stegs seng khri'i spo la zhabs sen gyi zla dbang gsar pa bkod pas dge legs kyi kunda yongs su bzhad pa la rmor chen chos kyi rgyal po'ang chos kyi dbyings
nas mngon par dgyes pa'i shis brjod kyi me tog 'thor bar mdzad dam snyam/ 'di nas bsko 'ja' khri 'gyed sogs dang / gzhan yang sde ba spo ra ba sogs yon bdag ser skya
rnams nas kyang legs 'bul rgyas par mdzad/ de'ang dge 'dun rnams dang dgon lag phan tshun bcas la khri ston gyi mang 'gyed/ sku gsung thugs rten rnams la mchod pa/ gser
chab/ dkar me rgyun 'dzugs sogs dang / phyogs 'dus dang gnyug mar gnas pa rnams la 'dod chos kyang ci rigs stsal/ de nas

'phreng 'og dga' ldan gling du gdan drangs/ der yang zab chos ci rigs dang / mdzod du rje btsun rig byed ma'i gtor 'dzugs sogs mdzad de/ bsam yas brgyud chos sder chibs bskyod/
chog mang gi tshogs dbur pheb cing zla ba bzhi pa'i nang du sku gcad rgya'i thog nas dam rdzas bdud rtsi ril bu sgrub pa gnang / zla ba lnga pa nas rig 'dzin chen po
tshe dbang bkra shis pa'i drung nas/ gter chen sangs rgyas gling pa'i gter chos bla ma dgongs pa 'dus pa'i dbang lung yongs su rdzogs pa/ gter ston 'ja' tshon snying po'i
gter chos dkon mchog spyi 'dus/ zhi khro/ rta nag /tshe sgrub/ ma ning sogs kyi dbang lung phal che ba/ hU~M nag snying thig /'ja' tshon pa'i chos spyod/ ma Ni bka' 'bum
bsdus pa sogs kyi lung / gzhan yang / bka' 'dus las rtsa ba gsum gyi dbang / de'i tshe dbang / chos srung rnams kyi gtor dbang bka' gtad/ rgyab rten gyi lung bcas dang
/ rta mchog rol pa nA ga rakSha'i dbang rgyab rten gyi lung dang bcas pa sogs gsan no/ /me byi lo'i ston mjug tsam nas bzung 'di khar sger chag mtha' dag langs pa lta bus/
nged rang gi nu bo de kye rdor gzhi bsnyen la bsdad mur srog rlung sogs nad babs lci mos me glang chu stod tshes bzhi'i bar je lod du bzung skabs/ gsung brtag dang gang
ci'i gnas tshul gsol ba rnams la bka' slob zhib rgyas su pheb don ltar bsgrubs kyang / dus der myong skal lta bus bya ba thabs zad du gyur skabs ljags bsngo skyabs 'jug
'phral du zhus tshe/ de skabs kyi gter ston lung dang bstun gang ci'i mtshams la sems bso yang

dag bka' drin bskyangs shing / ma 'gyangs par nged rang la dpal sa skya'i chos srid 'dzin skyong gi bka' slob bod yul che grwa phal cher gyis mdzad pa dang / khyad par rnams
'dren dam pa 'di nyid dang 'jam mgon dpal ldan chos skyong gnyis nas blo rmongs bdag cag la zhib gsed kyi bka' stsal te/ yang tig dpal sa skya'i gong ma rdo rje 'chang
dang zhal mi gnyis pa de dag gi thugs kyi dgongs pa ji lta ba bzhin 'grub pa zhig byung na ci ma rung dgongs pa'i thugs bskyed kho nas rang gzhan bstan 'gro yongs la dge
ba'i bslab bya yang dag par stsal ba'i bka' shog rin po che da lta lag yod 'di rnams dpyod ldan gyis mthong tshe dad 'dod yid ches kyi mos pa dbang med du skye bar 'gyur
ro/ /de nas sum ldan rdo rje 'dzin pa blo bzang bsod nams de nyid kyi drung nas rgyal dbang thams cad mkhyen pa lnga pa chen po'i bka' 'bum 'phro rnams gsan bzhed dang /
lhag par bstan pa yongs rdzogs kyi mgon du gyur pa lcang skya mchog sprul rin po che'i mjal phyag sogs la lha ldan du chibs bsgyur zhing pheb lam du bsam yas su rab byung
grwa tshang gis gdan drangs te cho ga dang 'brel ba'i zhabs brtan 'bul nod rgyas par zhus/ khrom dbang dang mang 'gyed kyang stsal/ rdo rje 'dzin pa blo bzang bsod nams
drung de nyid la sger gzhung du ma'i rim gro mang po mdzad dgos mur bro 'tshal ba je lod kyi mthar gshegs pas bka' chos gsan pa'i gegs su gyur/ lcang skya mchog sprul rin
po che'i mjal phyag kyang che rgu gzhan gyis mjal phyag rnams grub mtshams su gnang bzhed la

mgron gnyer rab rgyas zer ba tshur rtsad dpyod la gtong ba gnang gshes 'phral du pheb pas shin du dges shing / gsung rab spyi dang / khyad par gsang sngags las brtsams pa'i
gsung gleng yun ring bar mdzad cing / lha ldan du bzhugs ring yang yang sku mdun du pheb dgos tshul gyi bka' gnang zhing pheb skyes kyi gsol ras kyang rgyas par stsal/ 'di
lo karma shag tu lcam sring ma shin tu bro 'tshal bar gegs sel du yun ring bzhugs gdan 'jags shing / sku tsha drung dang / sde pa ngag dbang bstan 'dzin phun tshogs/ zhabs
'bring pa dge slong ngag dbang 'jam dbyangs gsum dang / blo gsal rab rgyas bcas la/ rdo rje brag rdzong ma'i khrid thun mong dang / thun mong ma yin pa yongs su rdzogs
pa/ khro bcu dang lha brgyad sogs kyi rjes gnang / lung gi skor sogs dang / rje btsun rig byed dbang mo'i rjes gnang byin rlabs dang / khrid nyer mkho'i lung sogs dang
/ mkha' spyod ma'i khrid dang lung sogs kyang stsal/ sde pa grong stod dang / bon grong sbo ra ba yab sras sogs la thugs rje chen po rgyal po lugs kyi dbang lung khrid yongs
rdzogs sogs stsal/ nA lendra pa sogs kyi bsnyen rdzogs kyang mang du mdzad/ lcang lo can gyi gur dang lcam sogs la gter gsar gur drag gi dbang sogs kha shas dang / grub
thob brgyad cu'i thang sku phun sum tshogs gsar bzhengs la rab gnas mdzad/ mkhan po blo bzang dpal 'bar dang / em ji theg mchog gling pa sogs la g.yu thog snying thig
gi dbang lung tshang ma dang / em ji gnyis la rgyud bzhi'i lung yang gnang / gzhan yang sde pa nang pa

nub pa dang / me tog ldum ra sogs kyis mtshon yon bdag rnams la'ang so so'i 'dod chos ci rigs par stsal/ gter ston chen po kun bzang bde chen rgyal po'i drung nas rtsa gsum
bka' 'dus kyi rgyud kyi lung gsan/ bco brgyad nas chos rje sku gzhon pa bsnyen rdzogs mdzad pa'i mtshan ngag dbang kun dga' mkhyen rab sangs rgyas bstan pa'i rgyal mtshan
du 'dogs par mdzad cing / kye rdor rgyu dbang lam dbang sogs chos bka' kha shas stsal/ rgyal tshab thams cad mkhyen pa'i sku bcar slob dpon pa dang / mkhan po blo bzang
dpal 'bar sogs la/ mgon po khro bcu dang lha brgyad kyi rjes gnang / slob dpon pa la rnam rgyal gra tshang gi 'don chog nas gur zhal/ beg tse gsum gyi gtor bsngo/ bstod
bskul/ bskang bshags/ tshogs 'khor bcas kyi lung rnams dang / zur mchog gi sprul sku phrin las blo ldan rgya mtsho sogs nyung shas la snying thig thig le gsang skor gyi dbang
lung rnams stsal/ gzhan yang sku gzugs sku 'khrugs kyis zin gshis thugs blos ma 'khyud pa lta bus chos bka' stobs che ba'i rigs gnang ma thub kyang / dbang rjes gnang
sogs gcad rgya lta bur bzhugs na ma gtogs gseng dbang cung zad tsam yang mi 'byung ba lags/ de nas chos sdings nas zhi byed kyi dpe rnams g.yar zhu gnang ste/ rig 'dzin
skal bzang rnam grol gyi drung nas sngar ding rir gsan ma thub pa'i zhi byed kyi lung rnams 'bul bzhes kyi dbu tshugs/ sngar nas bka' 'gyur bslur ma gnang skabs kyi kha
lhag gi ja dang / gzhan yang rta mdzo sogs dngos po gang yod phul ba'i

gzigs dpe gnang rgyur bstan 'gyur rin po che tshar gcig zhu rgyu'i sde dger snyan gsan dang / yang bskyar zhu yig gnang ba bcas bstan 'gyur rin po che spus gtsang ba/ glegs
shing / glegs thag /chab mgo dang bcas pa 'di lo'i ston gnyer chen don grub kyi gdong nas 'byor pa bzhin yar klung du gdan 'dren mdzad/ dgun thog 'phags sder bzhugs gdan
'jags te/ rig 'dzin skal bzang rnam grol gyi zhi byed lung 'phros dang / rgya can ma'i lung rnams phul/ sku gcad rgya zla gcig tsam mdzad/ phyogs 'dus dang gnyug mar gnas
pa rnams la 'dod chos mang bar stsal/ rig 'dzin skal bzang rnam grol/ sde pa ngag dbang bstan 'dzin phun tshogs dang / 'tsho byed bsod nams dngos grub/ phyogs 'dus dang
sku drung du 'khod pa bcas 'ga' zhig la zhi byed lam lnga'i dbang sogs 'dod chos mang bar stsal/ 'phags sde gnyer tshang la ar po byas par legs skyes kyi gsol ras rgyas
pa dang / snye thang 'or sgrol ma'i sku mdun du 'phags sde grwa dmangs nas sgrol bstod 'bum ther 'gro nges shig grangs gsog gnang / 'phags sde tshogs yongs nas bla brang
la zhig gso byed rgyur dngul srang bco lnga/ ja 'khor drug /pho rta bzang ba/ gyon pa sna tshogs bcu skor bcas stsal/ gter ston chen po 'dzam gling rdo rje nas brgyud pa'i
gza' bdud kyi skor ma lus pa bum pa gang byo'i tshul du bzhugs shing / drang srong bran du 'khol ba'i grub dbang dam pa blo bzang gar gyi dbang po'i drung nas/ gong gnon
gtum po ras chung lugs gtso rkyang gi rjes gnang /

las 'brel rtsal nas brgyud pa sogs/ brgyud pa'i chu bo du ma 'dres pa'i gza' dbang / las 'brel rtsal gyi gza' pod nas nyer mkho mang po/ /g.ya' bzang ba'i nyi ma mdung gang
ma'i skor/ kun bzang rtse pa zi ston bsod nams rgyal mtshan gyis mdzad skor/ gling ras bla mchod nA ro gsang spyod kyi yi ge gnyis bcas kyi lung rnams gsan no/ /de nas 'bru
mang zhes pa sa stag lo'i zla ba gnyis pa'i nang bsam gtan chos gling brgyud she'u grong du pheb/ dge 'dun rnams la gsung chos ci rigs gnang mur/ rgyal tshab rin po che'i
sku'i rkyen sel du byad 'grol 'bul bar pheb dgos kyi bka' lung stsal ba bzhin lha ldan du chibs bskyod/ byad 'grol lan kha shas dang / mgon po khro bcu'i rjes gnang
/ rdo rje brag rdzong ma'i bshar khrid/ mkhan chen ngag dbang chos grags kyi khrid yig gi lung sogs 'bul ba gnang ste/ slar yang she'u grong dang rmo ra sogs brgyud chos
sder phyags pheb/ chog mang gi tshogs dbur pheb cing sa chog gi gar dang rgyas pa'i sbyin sreg sogs kyang sngar 'khyud bzhin mdzad de/ sa ga dang snron zlar sku gcad rgya'i
ngos nas thugs dam dang / nyin gung rig 'dzin skal bzang rnam grol gyi drung nas/ skyabs mgon rgyal ba'i dbang po gong zhabs lnga pa chen po'i rnam thar gsang ba rgya
can gyi skor gyi dbang byin rlabs rjes gnang yongs su rdzogs pa/ bu yig skor phal cher gyi lung rnams gsan/ 'di lo bya sa lha khang gi gtsang khang dbus mar zhig gso/ zhal
gser/ tshon rtsi/ gser shog bcas

rgyas pa dang / gtso bo rnam snang la stod g.yogs/ sku pang / sangs rgyas kyi sku brnyan che chung gsum la snam sbyar/ birWa pa'i sku brnyan la sgom thag rgya bzo ma/ nye sras
rnams la stod g.yogs/ smad g.yogs/ khro bo gnyis la stod g.yogs/ smad g.yogs/ stag sham bcas dang / snyan shal rnam snang la nang mdzod gnyis/ mar me mdzad dang byams
pa gnyis la nang mdzod re/ thub dbang dang birWa pa gnyis la bsod btags re/ nye sras brgyad khro bo gnyis bcas la bsod btags rnying ma gnyis re rnams 'bul sbyor mdzad pa'i
na bza'i rgyur bzang gos sna tshogs kha nyis brgya dang drug cu skor/ gos ling kha nyi shu skor nang sha bcas dang / mchod 'bul dang rab tu gnas pa'ang rgyas par mdzad
do/ /lcang skya mchog sprul rin po cher shar phyogs su pheb tshul gyi bka' shog stsal gshis lha ldan du chibs bskyod/ sku zhabs lcang skya rin po che dang / phyag mdzod
dza sags bla ma gnyis kar pheb rdzong gi 'bul nod dang bcas/ ris su ma chad pa'i grub pa'i mtha' thams cad gnas skabs dang mthar thug gi legs tshogs stsol ba la khyad par
med gshis/ gangs ljongs kyi chos lugs kun rang rang gi gna' bo'i lugs srol las g.yo med 'jam chags su gnas chog pa sogs kyi khur bzhes brtse gzigs dgos pa dang / bod 'bangs
kyi 'gro ba rnams kyang brtse bas mi 'dor ba sogs kyi gangs can bstan 'gro kho na'i don du dgongs pa'i zhu ba rgyas par mdzad pa la rjes su yi rang gis thugs lhag par
dgyes pas/ de ltar bgyis par zhal gyis bzhes/ 'di lo sde dge nas dus 'khor slob

dpon bla ma phrin las dpon g.yog la dpal dus kyi 'khor lo dang / mgon po che chung sogs chos bka' shin tu mang ba dgos tshul gyi zhu shog 'bul nod rgya chen dang bcas pa 'byor
zhing / sku khams ha cang dwangs rgyu med gshis/ nged rang la sne sbyor gyi bka' shog bcas rdzong bdar gnang ba bzhin ston gzhug dang dgun mgor rdo rje 'jigs byed/ dmar
po skor gsum/ rnam sras skor/ chos skyong thun mong dang / thun mong ma yin pa gzhan gyi skor/ grwa lnga/ gdugs dkar gyi dbang sogs/ mdor na dbang lung rjes gnang rnams
kho rang tsho'i 'dod pa bzhin bgyis nas/ sku drung du brdzongs don bzhin 'byor te/ zla ba bcu gcig pa'i nang du dus 'khor bla ma phrin las dpon g.yog la bong kha'i mkhan
chen skal bzang mchog grub/ bod 'brug chos rje/ sde pa spo ra ba yab sras/ rig 'dzin rnams sras rgyal po/ zhabs 'bring pa dge slong ngag dbang 'jam dbyangs sogs/ chos sde'i
grwa pa kha shas bcas la dpal dus kyi 'khor lo'i dbang slob ma rjes gzung nas bdag po chen po'i bar rgyas par dang / rdo rje shugs dang / sna tshogs yum gnyis kyi rjes
gnang / bsdus rgyud kyi lung / gzhan yang bu ston thams cad mkhyen pas mdzad pa'i mngon dkyil/ mchod phreng dang / bstod pa/ smon lam/ zhi ba'i sbyin sreg /rgyud sde'i
sgo 'byed rnams dang / rgyas pa'i sbyin sreg gi lhan thabs ku sA li pa rgyal mtshan dpal bzang gis mdzad pa/ mgon po bsod nams mchog ldan gyis mdzad pa'i rgyas pa'i sbyin
sreg /sgrol

mdos dang / gdugs dkar mdos skor/ byad dgrol gser gyi lde'u mig gi yig sna drug tsam/ dus kyi 'khor lo'i yig cha skyabs mgon dam pa 'di nyid kyi ljags bsgrigs ma/ brgyud 'debs/
mngon dkyil rnams kyi lung sogs shin tu mang bar stsal/ rgya tshab chen por byad 'grol kha shas dang / gsung bskang ba tshogs yongs bcas la mgon po lha brgyad ma/ zhal
dkar po tshe 'phel/ puu tra gnod sbyin lcam sring lha mang bcas kyi rjes gnang dang / gong zhabs rin po che lnga pa'i ljags bsgrigs kyi gtor bsngo/ bskang bshags/ bstod
bskul/ tshogs 'khor bcas kyi lung rnams dang / bod skyong brtan ma bcu gnyis/ dri za'i rgyal po lha chen 'bar ba rtsal/ btsan rgod ya ba rkya bdun bcas kyi srog gtad rnams
'bul bar mdzad/ gzhan yang rgyal tshab thams cad mkhyen ba sku 'khor nyung shas la 'chi med dpal ster gyi tshe dbang / khro bo'i rgyal po rta mchog rol pa yang gsang
gi rtsa dbang / tshe dbang bka' sdod gying lnga/ gza' gdong gi bka' gtad/ yig skor nyer mkho 'ga' zhig gi lung bcas 'bul bar gnang / gur mgon/ zhal/ lha mo/ beg tse sogs
kyi 'cham sku gsar bzheng gnang bar bla rdo srog 'khor gzhugs pa dang / thun mong ba'i ru mtshon bca' ba dang sgrub pa sogs nan tan mdzad/ bod 'brug chos rje/ sde pa spo
ra ba yab/ dbu mdzad rnam sras rgyal po sogs la/ bi ma snying thig dang / zab mo yang tig gi dbang spros bcas/ spros med/ shin tu spros med sogs rdzogs pa dang / bi ma snying
thig gi lung

sogs stsal/ gzhan yang mkhan chen blo bzang dpal 'bar dang / rig 'dzin skal bzang rnam grol/ sde pa spo ra ba sogs la/ ma gcig gsang spyod snyan brgyud kyi mkha' 'gro sde lnga'i
dbang sogs spyod skor gyi dbang lung mang po/ mang ra mkhan zur la dpal rdo rje 'jigs byed kyi yi ge du ma'i lung gnang zhing / tshur yang chos rje gling pa'i phyag
rdor seng sgrog gi rjes gnang / drang srong gi bka' gtad dang / yig skor gyi lung sogs gsan/ nub khang gsar du rnam thos sras kyi phyi nang gsang ba rab 'bring tha ma'i
rten 'dzugs rnams rgyas par mdzad cing sgrub pa sogs nan tan gnang / zla ba gnyis pa'i nang du/ sde ba zhol khang nas kyis stag rtse rgya rar lha khang gsar bzhengs gnang
ba'i rab gnas la gdan 'dren gnang ba bzhin stag rtser pheb/ gnas rten rnams la dpal kye rdo rje'i sgo nas rab tu gnas pa rgyas par mdzad/ sde pa dpon g.yog rnams la mkha'
spyod ma'i byin rlabs dang / rta mgrin gyi rjes gnang sogs chos bka' mang ba dang / yul mi dang bcas par khrom dbang zhig kyang mdzad/ grub pa'i khyu mchog dpal dam pa
sangs rgyas kyi thugs kyi sprul pa dbus smyon kun dga' bzang pos skal ldan 'gro ba 'bum phrag du ma 'khor ba las bsgral ba'i gnas mchog dpal gyi rtsi dmar du gnas gzigs la
pheb/ kha TwAM bkra shis 'od 'bar sogs nang rten rnams dang / sku gsung thugs rten rnams la mchod 'bul snyan shal gzabs rgyas dang / grub thob chen po'i dpon brgyud bla
ma dbon zhang gnyis dang / btsun

ma rnams la mang 'gyed dang / der 'dus ser skya rnams la chos 'brel du thugs rje chen po'i sgom lung sngon 'gro'i chos bshad dang bcas pa shin tu rgyas par stsal bas/ phal
cher gyi mig mchi mas gang zhing dad gus kyi ba spu ldang ba dang / grub thob chen po dngos byon pa lta bu'i dga' spro rgya cher thob par gyur te/ slar yang lha ldan du chibs
bskyod/ grub pa'i dbang po me long rdo rje de nyid slar yang gter ston chen po bde chen gling pa'i dbon brgyud du 'khrungs shing / sgrub pa snying por mdzad pas rtsa
gsum rgyal ba'i tshogs kyis dngos nyams su zhal bstan zhing gsung gi dbugs dbyung ste zab mo'i gter la rang dbang du gyur cing / rgyal dbang padma'i lung gis mngon par gzengs
bstod pa'i gter ston chen po gar dbang las rab rtsal gyi drung nas/ yang rdzong gi gter byon thugs sgrub kyi skor yongs su rdzogs pa/ dag snang bla sgrub kyi sko tshe
sgrub kyi skor/ rig 'dzin chen po thugs mchog rdo rje rtsal gyi gter byon gtum po nA ga rakSha'i skor/ gzhan yang padma khrag 'thung gi skor sogs mang du gsan/ pha bong
kha mkhan po sogs la/ mkha' spyod ma'i skor yongs rdzogs/ chos nyid dngos bstan gyi byin rlabs khrid lung dang bcas pa/ indra dang mai tri gnyis kyi dbang lung / dur bdag
gi rjes gnang lung dang bcas pa/ thugs rje chen po rgyal po lugs kyi zhi drag gi dbang / khrid lung yongs su rdzogs pa sogs zab chos rgya cher stsal/ de ltar phyogs de'i
gdul bya rnams re zhig de tsam du dgongs nas snye thang du chibs bskyod/ bod 'brug chos rje

sogs bsnyen rdzogs rab byung mang du mdzad/ chos rje la mtshan mkhyen rab ngag dbang blo gsal phun tshogs su 'dogs par mdzad/ der yang mkha' spyod ma'i byin rlabs dang / lam
'bras thob pa rnams la lam dbang sogs chos bka' mang ba dang / btsun chung chung ngu rnams la'ang rab byung dang / lus bsgyur ma tshar ba rnams la'ang skyabs sdom tshun
thugs khur chen pos mdzad pa sogs lugs gnyis kyi dpal 'byor phun sum tshogs pas ci dgar tshim par mdzad/ zla ba lnga pa'i mgon po sgrub mchod du bzhugs par zhus kyang zhal
gyis ma bzhes par nyer gsum la 'phags sde nas chibs bskyod/ rim bzhin bsam gtan chos gling dang she'u grong rnams su chibs bsgyur/ she'u grong du'ang dge 'dun rnams la
tshe dbang sogs stsal te zhag kha yar bzhugs dgos tshul gyi gsol 'debs nan tan zhus rung zhal gyis ma bzhes bar bzhugs zhag gsum mdzad nas rmor dgon du pheb ste phyogs nas
ched gtad 'byor pa 'ga' zhig la gsung chos ci rigs stsal/ de'ang snga lo rnams nas lha ldan du bzhugs ring gi bsngo rten gyi gos zan sogs phal che ba 'phags sde/ she'u
grong rmor dgon ma lag bcas la so sor nyin bzhi lnga la nyung mtha' byas pa'i zhabs brtan du ched dmigs kyi sgrol ma 'don pa'i yon du 'gro bar gnang gin yod pa ltar/ 'di
lo'ang dgon so sor nyin bzhi lnga tsam re'i sgrol 'don gyi mang ja bzhes thug dang / gsol ba yon sogs gzabs rgyas dang / rmor dgon du'ang sgrub mchod 'dzugs pa dang rmor
chen rdo rje 'chang gi sku mchod thog

mang 'gyed/ 'dra sku rin po che sogs la gser chab/ snyan shal/ dkar me rgyun 'dzugs sogs kyang sngar rgyun bzhin mdzad do/ /de dag gi don bsdu na/ spyi bye'i bstan 'gro'i don
slad dbus ljongs khag /yang yang gshegs shing zab don gsan spel dang / /bsdu dngos phyin drug gang 'dul der ston mdzad/ /gnas gsar 'jam mgon ngo mtshar rab 'byams yin/
/zhes so// ! gnyis pa mchog gi mdzad pa byed brag tu bshad pa la/ rang don thos bsam bsgoms pas thugs rgyud ji ltar sbyangs tshul dang / gzhan don 'chad rtsod rtsom pas
thub bstan ji ltar spel ba'i tshul gnyis/ dang po la zab mo'i nyams bzhes ji ltar mdzad pa'i tshul dang / de la brten nas grub pa'i mtshan ma ji ltar brnyes pa'i tshul gnyis
las/ dang po ni/ mkhas mchog dbyig gnyen zhabs kyis/ tshul gnas thos dang bsam ldan pas/ /bsgom pa la ni rab tu sbyor/ /zhes dang / mgon po byams pas/ gal te thos pa
tsam gyis don mthong 'gyur na sgom pa don med 'gyur/ /gal te ma thos par yang bsgom 'jug 'gyur na bstan pa don med 'gyur/ /zhes dang / 'jam mgon bla ma sa skya paNDi ta chen
pos/ mkhas pa rnams kyis legs bshad rnams/ /shin tu legs par go bzhin du/ /de don nyams su mi len na/ /bstan bcos shes kyang ci zhig bya/ /zhes bstan pa rin po che'i
sgor zhugs pa dag gis thos bsam sgom gsum zung 'brel gyi tshul du thos don nyams su bstar dgos par gsung zhing / de'i tshul yang sems dpa' chen pos/ nyams su len pa'i chos

la/ /glo snying brang gsum gtod cig /'di phyi bar do gsum du/ /'di yis bslu ba med pas/ /ma nor lam la 'bungs shig /ces gsungs pa'i don rnams bdag cag gi skyabs mgon mtshungs
pa med pa nyid kyis thugs kyi klong du sim par mdzad nas/ thos pa de dag thams cad kyang / /ming rkyang tsam du ma bzhag go /zhes pa ltar/ mkhas grub kyi bla ma 'ba' zhig
bsten nas thos pa mdzad pa yin te/ rje nyid kyi gsung las/ yul dbus gtsang khams gsum chu bzhin nyul/ /chos dbang lung gdams pa'i bang mdzod 'dzin/ /nga phyogs 'dzin
a 'thas mi che bas/ /bod gangs can sangs rgyas bstan 'dzin pa/ /mtshan mi 'dra sa rnying kar 'brug dang / /dge ldan zhes 'khrul med bstan 'dzin kun/ /dad mos pas mjal zhing
zab chos zhus/ /nga chos dad che yang rtog dpyod can/ /chos 'khrul zad khungs thub 'bad pas nyan/ /nor snyan grags kyi rjes su nga mi 'brang / /zhes 'byung ba ltar mkhas
grub du ma zhig bsten par mdzad pa yin te/ gang gi rnam thar gsol 'debs tshigs bcad ma las/ mtshungs med mkhas grub bla ma bcu phrag gsum/ /lnga phrag dag gi zhabs pad
nyer bsten nas/ /smin grol bshad sgrub gdams pa'i bdud rtsi'i bcud/ /ngoms med gsol ba chos kyi rgya mtshor 'dud/ /ces gsung pa ltar rnam thar tshigs bcad ma 'di ljags rtsom
gyi tshe'ang mkhas grub dam pa 'di tsam zhig bsten par mdzad zin la/ phyis nas de bas kyang ches mang ba zhig bsten par mdzad pa rnams rtogs sla ba'i phyir 'dir phyogs

gcig tu brjod na/ dus gsum rgyal ba kun gyi spyi gzugs snyigs ma'i dus 'dir rje btsun sa skya pa'i snyan brgyud zab mo'i bstan pa rin po che'i mnga' bdag ris med grub mtha'i
chos kyi 'khor lo rgyun mi 'chad par bskor ba'i ston pa bla na med pa rmor chen chos kyi rgyal po ngag dbang kun dga' lhun grub bstan pa'i rgyal mtshan dpal bzang po/ /gang
gi thugs sras 'phags sde mkhan chen ngag dbang blo gsal bstan 'dzin rgya mtsho/ bsam yas bka' 'gyur ba sangs rgyas rgyal mtshan/ grub dbang bla ma kun dga' tshul khrims/
khams ston grub pa'i dbang phyug sangs rgyas rgya mtsho/ 'khor lo sdom pa chos 'khor gnas kyi slob dpon kun dga' bsam gtan/ dpal rdo rje 'jigs byed la grub pa'i mtshan
ma brnyes pa bkra shis chos sde'i slob dpon bsod nams snang byed/ grub dbang 'gyur med padma rgyal mtshan/ nges don zab mo'i dpal 'dzin skal bzang rnam grol/ rtogs pa'i
mnga' bdag puu hrang bla ma legs pa don grub/ rta mgrin grub brnyes gtor sgrub slob dpon ngag dbang grags pa/ gsar rnying gdams pa'i mdzod 'dzin mang ra ba mkhan po blo
bzang dge 'dun/ mkhas btsun dam pa gangs can mkhan po ngag dbang rab brtan/ mkhyen yangs 'phags sde ba bstan pa rgyal mtshan/ dgon gsar slob dpon mkhyen rab bstan 'dzin
bzang po/ /'tsho byed ngag dbang don grub ste rmor chen rdo rje 'chang yab sras bcu drug /gzhan yang rnam 'dren dam pa 'di nyid ni yang srid rin po che sngon ma du ma dang
/ da lta'i sku thog bcas la rtsa ba'i grub mtha' rje btsun sa skya pa'i lugs

'di gtso bor thugs nyams su bstar bas na/ de dang rjes 'brel gyi dbang du btang ste/ yab rje rdo rje 'chang ngag dbang kun dga' bsod nams rin chen bkra shis grags pa rgyal
mtshan dpal bzang po/ /rje btsun mkha' spyod dbang mo kun dga' bstan pa'i nyi ma/ grub dbang sgro lung pa chen po mang thos bsod nams chos 'phel/ bla mchan dkon mchog rgyal
po/ /gong dkar chos rje blo gros dbang phyug /ngor chen rdo rje 'chang kun dga' bzang po'i gdan sa pa chen po mkhan chen bkra shis lhun grub/ thar rtse rdo rje 'chang
nam mkha' bsam 'grub/ 'jam mgon dpal ldan chos skyong / chos rje bkra shis bzang po/ /bla ma nam mkha' dpal bzang / bla ma kun dga' bstan 'dzin/ chos rje bstan 'dzin phun
tshogs/ bstan 'dzin gyi skyes bur gtogs tsam za nyal 'chag gi rnal 'byor pa zog rdzun mkhan kun dga' blo gros/ lhag bsam can mthu stobs dbang phyug /che zhe bsod nams bstan
pa'i nyi ma/ mchog gsum phrin las dbang mo/ /rab byung mkhan po bzod pa 'od zer/ dpon yig pa kun dga' sangs rgyas/ zhe dgon mkhan chen bsod nams dpal bzang / /gzims phug
sprul pa'i sku blo bzang bstan 'dzin mgon po/ /gzims khang 'og sprul pa'i sku sangs rgyas bstan 'dzin/ /bod 'brug chos rje mkhyen rab blo gsal phun tshogs te/ 'khon rigs
'dzin pa 'gran bral gnyis dang / tha shal bzhi/ rjes 'brang mkhas grub bcu drug /srid gsum lha ma'i gtsug rgyan rgyal ba rdo rje 'chang blo bzang skal bzang rgya mtsho/
khri chen no mon han ngag dbang mchog ldan/ rgyal sras

mchog gi sprul sku blo bzang 'jigs med ye shes grags pa/ zhi ba lha sprul pa'i sku 'phags ba dge legs rgyal mtshan/ 'bras spungs bka' 'gyur ba rin chen dam chos/ bka' 'gyur
ba thabs mkhas rgya mtsho ste mnyam med ri bo dge ldan pa'i bstan 'dzin dam pa drug /rig 'dzin grub pa'i khyu mchog kun bzang klong grol/ thugs sras mchog sprul mchog grub
dpal 'bar/ kaHthog rig 'dzin chen mo tshe dbang nor bu/ sa smad dpal yul bla ma padma nor bu/ zur mchog sprul phrin las blo ldan rgya mtsho/ glan ston theg mchog 'od gsal
rang grol/ gter chen bla ma gar dbang las rab rtsal/ gter chen kun bzang bde chen rgyal po/ /rig 'dzin tshe dbang bkra shis/ snub ston blo bzang don grub/ sngags 'chang
rin chen bkra shis/ rdo rje 'dzin pa blo bzang bsod nams/ grub dbang padma bde chen/ grub mchog rnam sras rgyal po ste gsang chen rnying ma gtso bor gsan pa'i mkhas grub
bcu bzhi/ mtshur phu'i bla chen tre bo gong ma/ si tu chos rje karma chos kyi 'byung gnas/ 'brug pa thams cad mkhyen pa bka' brgyud phrin las shing rta/ ri bo che'i mkhan
chen blo bzang stobs ldan dpal 'byor/ grub rigs ngag dbang yongs grags/ lcags zam pa blo bzang dpal grub/ glang 'khor gdan sa pa 'chi med gzhon nu blo gros/ grub dbang
ngag dbang padma/ dge slong 'gyur med chos 'phel/ zhwa lu bla chen thugs rje brtson 'grus/ zhwa lu ba rin chen 'jam dpal chos mchog /zangs bstan spo ra dbu chen chos grags
bzang po/ /grub mchog blo bzang gar dbang / 'tsho byed chen po bzhi ste ris med

grub mtha' sna tshogs skor gsan pa'i bla ma bcu bzhi bcas sdom bdun cu don gnyis/ gzhan yang cho ga phyag len dogs gcod mdzad pa/ rig gnas skor gsan ba dang dogs gcod mdzad
pa sogs/ mdor na mkhas grub kyi yongs 'dzin bsten pa'i rnam thar kyang tshong dpon gyi bu khye'u nor bzang dang / mkhas grub khyung po/ rje btsun rdo ring pa sogs kyi rtogs
brjod las 'byung ba kho na ltar ro/ /de dag gi zhal gyi bum bzang las gdams pa'i bcud ngoms par gsol ba/ yang gong gi de nyid las/ so thar byang sems rig 'dzin gsang
sngags kyi/ /smin grol zab dang rgya che'i chu 'dzin dbang / /gcig 'dus sgra brgya sgrogs pa las thon pa'i/ /mthu stobs drag po'i rtsal 'chang khyed la 'dud/ /ces gsungs
pa ltar/ de dag nyams bzhes kyi phreng ba bstar bar mdzad pa'i tshul yang / sangs rgyas kyi bstan pa'i nyams len thams cad bsdu na sdom pa gsum gyi nyams len du 'du zhing
/ de'ang bla ma mtshan nyid dang ldan pa rnams nas/ theg pa chen po lugs gnyis kyi cho ga dang / gsang chen bla na med pa gtso bor gyur pa'i rgyud sde chen po bzhi dang
'brel ba'i cho ga rnam par dag pa las nod par mdzad pa las/ so so'i rtsa ba dang yan lag gi bslab bya phra zhing phra ba tshun chad tshul bzhin du bsrung sdom mdzad pa la
gus sbyor shin tu che ba'i stobs kyis yul dus gnas skabs thams cad du bstan pa'i mig rgyan la phan pa'i kun spyod kho na mdzad pa'i sgo nas bskyed rdzogs zung 'jug gi ting
nge 'dzin las nam yang g.yo ba med bzhin du/ rmor chen chos kyi rgyal po sogs las zab pa dang rgya che ba'i dam pa'i

chos ji snyed cig yod pa thams cad lus pa med pa lta bur gsan pa de dag thos blo tsam ma yin par/ bsam byung gi rig pas tshul bzhin du dpyod de dka' ba'i gnas phra mo tshun
chod la sgro 'dogs chod par mdzad pas 'chad sgo gang mdzad kyang thogs med kyi spobs pa mchog tu gyur cing / rdo rje theg pa gtso bor gyur pa'i lam dri ma med pa rnams rgyun
gyi nyams bzhes khrigs chags su mdzad pa dang / chos mthun gyi mdzad spyod gzhan yang ji ltar mdzad pa'i tshul 'dir mtshon pa tsam zhig brjod na/ thog mar tho rangs
nyams bzhes kyi gtso bo lhag pa'i lha gang yin de'i ldang ba'i rnal 'byor gyis bzhengs nas/ tshe sgrub zab mo'i rim pa dang / gsung gtor/ rje btsun sa skya pa'i thugs dam
chag med bzhi/ gur zhal dmar po skor gsum sogs gsang sngags gsar rnying dang 'brel ba'i zhi khro rab 'byams kyi dkyil 'khor du ma zhig gi nyams bzhes dang / lha bsang /
gtor bsngo/ bskang ba sogs bstan 'gro'i ched lugs zung dang 'brel ba'i mdzad phrin thugs g.yeng chung skabs nyin mtshan 'khyongs pa lta bur mdzad kyang rkang grangs ji lta
ba bzhin dngos su gsungs pa dang / zin thor thebs pa mi snang / dper mtshon na kho bos phyag rdor utsArYa sogs kyi sngags la zhu dag zhus par/ 'di sogs las sgrub kyi sngags
du ma zhig rgyun par bzlas brjod byed pa yin gsung ba la dpag na bsgom bzlas kyi rim pa du ma thugs nyams su bzhes tshod du 'dug cing / de dag kyang ming rkyang tsam
ma yin par thugs dam gzhi'i bsnyen pa dang / rgyun bsnyen sogs/ mdor na bsnyen sgrub las gsum gyi rigs phal cher sla

chos su ma song bar sngon 'gro rnams thugs rgyud la skye nges dang / bskyed rim la gsal snang thob cing / rdzogs rim bde stong zung 'jug gi lta ba'i yang rtser pheb pa zhig
ste/ gsung las/ nga chung ngu'i skabs bskyed rim la rtsal sbyong ba'i tshe mi 'ga' re dang 'phros gtam lab kyang / de'i mig gi rgya mo'i nang du kye rdo rje'i dkyil 'khor
rten dang brten par bcas pa gsal e thebs lta zhing sgom pa yin gsungs pa la sogs pa bsam gyis mi khyab pa'i rnam thar yod par sems shing / /gnyis pa ni gong gi de nyid
las/ dag pa'i rmi lam nyams kyi snang ba la/ /bla ma yid dam chos srung nor lha yi/ /gsang gsum rnam 'phrul ngo mtshar ji snyed pas/ /byin rlabs mtshan ma brnyes pa khyod
la 'dud/ /ces gsungs pa ltar/ zhal gzigs lung bstan gyi rigs dang grub pa'i rtags mtshan la sogs pa dpag tu med pa zhig byung bar gor ma chag kyang sba ba kho nar mdzad
gshis gsal bar mi gsung la/ gal te gsungs kyang mnal lam gyi zol dang / dngos su byung ba ltar gsungs pa zur tsam las mi gsung ba bsnyel tho 'dra'ang mi snang bas/ rgyas
par 'bri rngo ma thogs shing / rang gzhan gyis mthong thos cung zad byung ba rnams bkod na/ dgung grangs gsum tsam bzhes pa'i dus rnal 'byor pa sngags dkar lcang lo'i tshul
can shin tu bag dro ba zhig gis gzims khang du byon nas byin rlabs mdzad pa dran te/ rjes su yum sogs kyis ma nges par 'dug gsungs pa dag snang zhig yin nam snyam/ sku
na phra mo'i skabs ljags kyi steng du a yig gsal por yod pa sogs gong gi gseb tshags sna

tshogs su ci rigs bkod pa rnams dang / gzhan yang dgung lo dgu tsam gyi tshe sku rtsed kyi tshul du zan ril chung ngu bdun la phyag mtheb kyi rjes su a yig gsal bar byung ba
phyis su'ang 'ga' zhig gi dad rten du yod par grags/ chos sde'i bla brang rtser sgrol dkar gyi ljags bsnyen gnang ba'i tshe grub thob chen po byon nas/ rgyal ba tshe dpag
med dang rnam par rgyal/ zhes sogs kyi zhabs brtan tshigs bcad gsungs pa dang / skabs shig mnal ltas su grub thob chen po gzi brjid dang ldan pa zhig gi sku mdun du rin
po che'i snod bzang po'i nang du snying rlon pa dkyil gshags pa zhig gzigs byung gsungs pa gzhan stong lta ba'i gnas lugs ston pa'i brdar sems shing / gzhan stong la thugs
gtsigs kyang shin tu che/ lha sa'i dga' mo 'phrang du grub thob chen po byon nas lcags zam gsar rnying gso 'dzugs mang du mdzad pa'i las dpon sde pa spo ra ba byung ba'i
mnal ltas shar ba bzhin sngar nas gsung sgros yod pa ltar/ dus phyis lcags zam pa grub dbang blo bzang dpal grub kyis dbus gtsang du lcags zam du ma spel zhing / lhag
par dga' mo 'phrang du lcags 'dzugs kyi mgo ba spo ra bar babs pas/ sde pa de rje bla ma gnyis kar mi phyed pa'i thugs dad dang / khyad par lcags zam pa der skye bo phal
gyis skur 'debs byed kyang sde pa spo ra ba brgyud bcas ni grub thob chen po dngos kyi dad 'dun mdzad/ yang skabs shig mnal lam du mkha' spyod ma'i bris thang zhig gi steng
gi cha la bla ma brgyud pa dang bcas pa bzhugs shing rje btsun ma'i sku las 'od zer du ma 'phros pa'i rtse la 'phags yul grub chen brgyad cu 'od kor gyi rnam par ltar
bzhugs

pa so so'i drung na rnal 'byor ma rgyan cha lugs sku mdog phyag mtshan mi 'dra ba re re bzhugs pa'i rdo rje dril bu par nan tan gyis gzigs pas zhabs pus g.yas kyi thad tsam
na da lta bris skur 'ong ba'i rnam pa ji lta ba mkha' spyod ma dmar mos 'khyud pa zhig dang / de'i nye skor der mkha' spyod du gshegs pa'i bkod pa 'dug pas thugs rje chen
po'i sku zhig kyang yod dgongs nas gzigs pas de'ang gsal bar byung gsung / 'og yul ljongs kyi rnam pa dang / bla ma brgyud pa rnams bzhugs pa'i bar snang shin tu khad 'gyangs
pa sngo seng nge ba zhig 'dug par da rang lam 'di la brten nas mkha' spyod du gshegs pa zhig mi 'ong ba 'dra dgongs thugs khral mdzad bzhin pa'i ngang de khar yul
ljongs kyi re rtse zhig nas sprin skya thol gyis byung ba bla ma rnams bzhugs pa'i sprin dang 'dres song ba zhig byung bas da dung rang re'i rjes 'jug lam 'di la brten nas
mkha' spyod du gshegs pa'ang 'ga' re 'ong ba 'dra gsungs/ gzhan yang rgyal yum rdo rje btsun mo'i gzigs snang ni dngos nyams du mar yang yang 'ong bar nges te/ bka' las/
gsung chos sogs kyis thugs g.yeng gi stabs mkha' spyod ma'i ljags bzlas cung zad g.yel bar gyur na de ma khad rnam 'gyur du mas bskul ba zhig 'ong gin 'dug pas 'di'i bzlas
sgom cung zad kyang g.yel mi thub pa 'dug gsung / yar 'brog sgang du rdo rje btsun mo dngos su byon pa sku 'khor zhig sku mdun du 'ong ba'i rkyen gyis yal bar gyur pa'i
lo rgyus kyang gnang / dpal 'khor lo bde mchog kyang dzo ki sogs rnam 'gyur du mar sprul nas mnal lam

dang thugs nyams su gzigs gsungs/ lung bstan yang mang po zhig yod tshod gda' ste gsal bar ma shes/ chos sder bzhugs skabs shig nam mkha'i khams kun me tog padma'i sdong po
mang pos khengs shing / de re re'i steng na sman bla sogs sangs rgyas sprul sku'i rnam pa can du ma zhal gzigs gsungs/ 'khrungs rabs kyi phreng ba rnams kyang mnal lam du
byung ba'i zol mdzad pa sogs ni khengs bskyungs kho na yin par sems te/ gtan tshigs du ma mthong ba'i phyir/ kha'ur pheb res kyi dpal mgon bram gzugs dkar po zhig gar dgu'i
nyams dang bcas te gzigs gsungs/ rje 'di nyid spyir gsung chos zhu ba byung na thugs dgyes bzhin du lhug par gnang mod/ gsang chen kha'u brag rdzong pa'i man ngag spyi
dang / bye brag gnyan mgon gyi skor la dam dog shin tu che bar mdzad de/ 'di'i rjes gnang zhu ba phal cher la dkar po tshe 'phel kho na mdzad la/ de nas kyang nan tan
chen pos btud na bsnyen dus sogs rim gyis gdams ngag gi sarga ma log par gsungs pas zhag bdun tsam la chos skor yongs rdzogs 'dod pa'i ham can rnams la 'bul ba sogs ji tsam
yod kyang thugs brel lta bur bsnyad 'dogs kyis mi gsung bas/ 'di'i chos skor yongs rdzogs thob pa kho bo cag sogs gnyis gsum tsam las med par sems/ seng ge sgra'i ngag
srung 'grol gyi sgom zlas la nan tan mdzad pas ljags kyi mtha' yongs rdzogs la ljags gsar pa khab sbom tsam zhig mthud ma'i tshul du 'phel ba dang / chos sder rdo rje 'jigs
byed kyi sgrub mchod cho ga grwar pheb pa'i nub/ mnal lam du gtsug lag khang zhig na mkhan

chen bslab gsum rgyal mtshan ting nge 'dzin gyi phyag rgya can sku yom yom bzhugs shing / de'i dbu na 'jigs byed rigs lnga'i sku thog tshad tsam bzhugs pa zhig gsal ba dang
/ yang skabs shig thugs snang dang mnal ltas ci ltar yang / gcen thang lha ri rol po'i 'dabs su kye rdo rje'i chos skor zab gter du bzhugs pa zhig mkhyen pa dang / yang
skabs shig mnal ltas su chu brag 'thabs pa'i gnas shig nas ngang pas bse sgom tsa ka li'i ba gam lta bu phul ba zhig byung gsungs pa dang / kho bo la gsung chos thog mar
gnang rgyu'i nub mo/ nged rang gi yab rdo rje 'chang de nyid kyis rje nyid la sbyong khrus rgyas par stsal ba mnal ltas su shar ba dang / dus rgyun du chos srung rnams la
bka' bsgo phrin bcol sogs bla ma gong ma'i gsung ngar po de dag gsungs pa'i tshe/ rje nyid yi dam du gsal ba'i dbu gtsug gi rigs bdag des gsungs pa'i thugs mos gnang ba
bzhin/ skabs shig chos sder pu tra'i bskang ba las bzhi lhun grub kyi gnad bskul de la gong gi spyan dmigs de mdzad pas tshogs gsham na mon pa'i gzugs byang 'brog gi zhwa
mo gyon pa zhig 'chams stabs byed pa gzigs pa dang / sa skyar bzhugs skabs mnal ltas su/ lha khang mthil na ngos 'khor bcas phur pa'i 'chams sbyong byed cing 'dug pa la/
khrom rnams kyis sngags 'chang chen po pheb byung zer zhing 'ur shog byed mur sngags 'chang chos kyi rgyal po kun dga' rin chen sku 'khor rags bsdus dang bcas pa zhig pheb
ste/ kho bo'i khri'u shing de la 'khyil mdzad nas baiDUrYa'i zhal dkar zhig tu gsol zho gsol ba dang sku bgres nyams kyi dbu skra dang zhal rgyan skya

bun ne bzhugs 'dug pa la rje nyid kyis phyag dang phyag dbang zhu bar mdzad nas thugs la 'dar gdong 'khrugs pa'i skabs de snyan gsan phab na tshar chen rin po che la bslab
don ci gnang dgongs mur mnal ltas gzhan zhig la 'byams song gsung ba dang / gzhon nu'i skabs rmor chen rje la rjes gnang zhig gsan tshe dur khrod bdag po sku mdog ljang gu
yab kyi phyag mtshan mda' gzhu rgyab nas 'gengs pa zhig byung gsung pa dang / yang skabs shig mnal ltas su rnga yab gling phran dpal ri padma 'od du pheb pa na/ lcags ri
chen po zhig gi nang na srin po thams cad bcug pa'i sgo de bye la khad 'dug pa dang / sgo drung na grub dbang thang stong rgyal po grod pa chus bkang ba zhig dbur bzhag
nas bzhugs pa la sgo nang nas srin po mdog ser po mche ba gtsigs pa zhig rje nyid kyi sku mdun du rgyang mchongs pa na grub dbang des dbu thog gi grod pa 'phang song bas
srin po sngar shul du log pa zhig byung gsungs pa dang / dbu bla kha reg chos rje blo bzang don grub gshegs nas ma 'gyangs par tho rengs shig mnal dang 'od gsal 'dres mur
bla ma de nyid sku mdun gyi nam mkhar lus gnad kyis bzhugs te/ spyan bar snang la nag hrig ger gzigs pa zhig shar bas/ lta ba la gzhan las bogs thon pa zhig byung gsung
ba dang / yang brag rdzong ma'i khrid gsan skabs shig sngon 'gro rdor sems sgom bzlas la nan tan mdzad pas sku smad kyi cha la bsnyun zug dum tsam byung mur sku'i gsang
ba nas srog chags gdug pa can zhig gzugs dmar po che chung mi gzugs tshad ldan gyi mthe'u chung ma'i mgo tsam zhig thon

pa dang bsnyun las grol zhes gsungs pas/ lam de skabs kyi dngos rtags shin tu gsal ba dang / sa skyar sngon pheb skabs zhal gyi gsang khrid gnang dus spyan ltas su dril lce
zhig gi ldebs la sprin bun long gi dbus na kye rdor gyi sku chung ngu zhig dang / de'i 'og na zhal bram gzugs yod pa zhig shar gsungs pa dang / kho bos mgon po drug cu pa'i
zor 'dzin thog mar bgyis skabs man ngag nas 'byung ba bzhin gri gug gsar bzo bgyis te yar klung du phyag nas la bskur ba'i phyir pheb tu/ rtags ngo mtshar can byung gsungs
pa bzhin rjes su dngos mjal skabs ci byung lags zhus pas/ de nub rmi ltas su sgyogs rdo'i 'khrul 'khor nam mkha'i mthong la reg pa zhig bcas par shar gsungs pa dang
/ rjes su zhal gyi rjes gnang yongs rdzogs stsal skabs kyang gzigs snang ngo mtshar can re gnyis byung song yang / re zhig chos skyong bka' gnyan pas 'dri bar ma nus shing
/ yang grong chen mkhan po ngag dbang shes rab nas gsung ngag slob bshad ma thob tshul zhus par nged kyi lam 'bras tshar bdun song / da rang byed thub par dka' gsungs
pa'ang de kho nar song ba dang / khong la sdeb sbyor gyi phyag khrid gnang ba'i tshe pra stAr 'god tshul de la thugs cung zad the tshom gyis 'god mi mkhyen pa ltar byung
ba'i song zhog mjal skabs/ bka' las/ da nangs gung seng skabs prastA ra 'god ma shes pa blo ma bde bas gung seng rnams bdud rtsir dmigs pas yi dwags sogs la bsngo bzhin pa'i
tshe prastA ra prastA ra zhes pa zhig byung nas lhang lhang 'dug par prastA ra 'god tshul rnams rnam pa

gsal por shar byung zhes 'god tshul thogs med du stsal zhing ljang rtsom sha lo ka gcig kyang mdzad pa'i kha yig zhal byang du/ rgyun ldan mkhas pa'i dmigs bu dang / bral ba'i
lo rgan gzu lum pa/ /srang 'khyams spar tshod stes dbang gis/ /rnyed 'di gter mdzod lde'u mig 'dra/ /zhes stsal zhing / yang skabs shig bde mchog gi bzlas sgom bgyid
dgos pa'i bskul ma 'di yang yang 'byung ba zhig brda ste/ kha sang nas kyang khams phrug cig gis rgya mthongs kha 'dir bde mchog gi rtsa sngags dag gsal 'don pa zhig byung
gsung / yang mdang nub rmi ltas su rnal 'byor ma'i thang sku phyag g.yon gyi mthil na 'od kyi gru gu zhig snang ba las 'od zer 'phros pa'i sne la brgyud pa'i bla ma re
re bzhugs pa rnams la'ang rnal 'byor ma re res 'khyud par snang bas rgyal ba rdo rje 'chang gi skuu la ched kyis bltas dus rnal 'byor ma skra zings pa mdze mo'i rnam pa lta
bu zhig gis 'khyud 'dug gsung / yang skabs shig ngor chen rdo rje 'chang gi sku thang ri mo shin tu legs pa zhig bkram 'dug par zhal khebs kyis bkab byung bar rtse gdong
sprul pa'i sku 'dra ba zhig gis zhal khebs nam mkhar 'phang song ba de 'dra lan gnyis gsum byas pa zhig byung gsung / yang yar rgyas bla ma bsam gtan phun tshogs la da
rang nged kyi rmi lam du/ sngon gyi chos rgyal rnams kyi cha byad can gyi mi zhig gis gtam sna tshogs zer ba 'dra zhig byung bas/ khyed rang mkha' spyod ma sngar lugs bzhin
gyi steng du spyan ras gzigs la yi dam du byas na legs pa 'dra gsungs/ yang 'dar grong chen du mus chen dang mkhan chen zhal dkar ba gnyis la rwa khrid gnang

skabs/ gsung las/ khyed gnyis kyi bka' drin gyis mdang dgong nged kyi rmi lam du rdo rje 'jigs byed dkar po zhal phyag yongs su rdzogs pa shin tu gsal ba zhig byung gsung yang
/ grong chen du spyan ras gzigs gtso 'khor gsum pa'i rjes gnang gnang skabs 'dir zhal gzigs kyi brgyud pa bar ma chad pa yin/ nged kyis kyang zhal mthong gsungs par/
lan zhu ba med pas yud tsam nas lha sa bsam yas sogs kyi thugs rje chen po'i sku rnams mjal ba yin pas zhal mthong ba de kha yin mod/ gsungs pa'ang dgongs pa can gyi gsung
du sems/ 'jam mgon dpal ldan chos skyong dbus phyogs gnas gzigs la pheb skabs/ bka' las/ da lam ni mjal ma thub/ da'ang yar klung du pheb pa dang mjal ba mi 'ong gsungs
pa'ang de kha bzhin byung / yang nA lendra'i 'bul sdud bla ma dge 'phel zhes par khyod nged kyi 'bul sdud du 'gro dgos/ de'ang 'brug lo tshun la ma 'khor na don med gsungs/
bdag gis 'gro thub pa'ang mi 'ong ste/ 'bul sdud kyis ci mdzad zhus pas/ 'jam dpal 'di la zla bo yang dag med pa bcas dngul gdung gi rgyu byed snyam pa yin gsungs pa
sogs kyang ma 'ongs pa mngon sum du gzigs pa'i gsung dang 'di ni sngon rje bod mkhar ba zhing brje kha ma'i skabs/ gsung las/ nged rang gi lo'ang rgan rabs song / ci 'dra
'ong yang 'things dka'/ dang po spyan snga rin po ches 'bul sdud rdzong ba gnang bas/ rjes su dgongs rdzogs kyi rten bzhengs la shin tu phan pa zhig byung / nged rang la
yin min byung tshe rten bzhengs bzhin ma byas na'ang da lta

sbyin bdag yag po yod pa nas cung zad ngo tsha/ nga rang la rten bzhengs byung ma byung la khyad med de/ khyod rnams la byed dka' 'ong ba 'dra/ de'i tshe na zhabs drung thams
cad mkhyen pa bzhugs thog la btang na legs pa 'ong gsungs shing / 'bul sdud thon khar bka' bkod du khyi lo'i nang du slebs par gyis/ tha ma'ang phag lo'i nang du ma slebs
na stabs med pas/ de dus ma slebs na rgyu'ang dgos dus phan thogs pa zhig mi 'ong ba dang / khyod rang yang mtha' khob tu rgyun ring na sdug pa las med gsungs pa dang
gcig par mngon/ yang mkhan chen zhal dkar bas 'dar bsam 'grub tu mjal bar byon skabs/ bka' las/ khyed tshar lugs 'di la bag chags shin tu bzang ba zhig snang / mdang nged
kyi rmi lam du thang yangs po zhig la rgyal ba rdo ring pa'i sku 'bri ba zhig byung ba/ de ring rang re 'phrad pa la brtag par 'dug gsungs pa bzhin ma 'gyangs par tshar
chen chos kyi rgyal po'i gdan sa zung gi mkhan por gyur te/ kha'u brag rdzong pa'i ring lugs 'di la phan zhing phan par 'gyur ba'i mtshan ma shin tu gsal ba sogs grub pa
chen po'i sa la bzhugs pa'i ltas dang gsung sgros mang bar mchis kyang 'dir zin pa de tsam mo/ /ched du gtad pa'i mngon spyod kyi rigs cher mi mdzad kyang rdo rje'i chos
skyong rnams bskul ba la ma ltog par phrin las sgrub par mdzad de chos sde'i bstan dgra kha re dang / gzhan 'byor phun tshogs la mi bzod pa'i skye bo ser skya 'ga' zhig
la rtags mtshan byung ba'i lo rgyus mang yang zhib par 'chad pa skabs su ma 'brel/ gzhan yang gtsang dbus khams gsum du skye 'gro

rgyal gdon gyis nyen pa du ma'i don yang bsam gyis mi khyab par mdzad mod/ zhi ba byang chub kyi thugs kho na'i sgo nas gtor ma sbyin zhing bka' bsgo sbyong ba sogs mdzad pas/
de dag zhi zhing slar mi 'byung ba yin la/ drag spyod sogs ye mi mdzad/ char dbab gcad sogs thun mong gi las tshogs rnams kyang thogs med du 'grub cing / sku na gzhon
nu'i dus rdzas sngags kyi sbyor ba sogs mdzad pa'i tshe char ji ltar dkon yang char 'bebs rdzas skyel bar char rdung ma byung ba mi srid pa lta bu dang / dus phyis kyang
char dkon pa'i tshe sbyong khrus dang cha gsum gtor ma re mdzad pa'i nyin gsum tsam na char shin tu che ba 'babs pa mngon sum du mthong bas dam pa 'di nyid gang du bzhugs
pa'i phyogs su char chu phun sum tshogs par 'byung ba yin la/ /! yang zhabs gras em chi shes rab rgya mtsho sogs kha shas la sman gyi lha mo'i rjes gnang gnang skabs gla
rtsi lta bu'i dri bsung kun gyis tshor ba byung ba ni/ sman dpyad kyi sgo nas 'gro don rgya cher mdzad pas sku dang grib ma ltar 'grogs pa'i ltas sam snyam pa dang / lhag
par thugs rje chen po'i mig 'byed kyi sgo nas gtsang dbus kun tu sman pas bor ba'i nyam thag du mar gsal byed kyi dga' ston stsal bas sman pa rnams kyang ya mtshan gyi
dpal la bkod/ phyi ltar byang chub kyi thugs 'byongs pa dang / nang ltar gdams pa'i zab gnad gzhan dang mi 'dra bas dregs ldan du mas zhabs la 'dud pa/ legs skyes 'bul ba/
bka' bzhin sgrub par dam bca' ba sogs dang / yul phyogs gang du bzhugs kyang gzhi bdag gis

mthun rkyen sgrub pa sogs ngo mtshar zhing rmad du byung ba'i rnam par thar pa du ma snang ngo / /de dag gi don bsdu na/ thos bsam sgom gsum mthar phyin bstan pa'i bdag /byams
dang thugs rje'i gter chen sems dpa' che/ /nyams dang rtogs pa'i rtser son grub pa'i dbang / /gnas gsar 'jam mgon bstan pa'i mdzad pa yin/ /zhes so/ /gnyis pa gzhan don
'chad rtsod rtsom gsum gyi sgo nas thub bstan ji ltar spel ba'i tshul ni/ grub dbang sangs rgyas rgya mtshos mdzad pa'i gsol 'debs las/ 'chad blo gsal mkhas kun yid rab
'phrog /gsung dgongs 'grel 'bel mchid dga' ba skyed/ /rtsom legs pa'i dgos don 'byung ba'i gnas/ /rje gnas gsar chos rje/ /zhes pa ltar/ bdag cag rnams kyi mtshungs pa
med pa'i skyabs mgon dam pa 'di nyid kyis bstan pa'i bya ba thos bsam sgom gsum la brtson pa rab kyi pha mthar son te/ mkhas btsun bzang gsum dang mkhyen rtse nus pa'i yon
tan phun sum tshogs pa la rang dbang 'byor pas mkhas pa'i bya ba 'chad rtsod rtsom gsum gyi sgo nas rgyal ba'i bstan pa rin po che ches cher rgyas par mdzad pa ste/ de'ang
'chad pa nyi ma'i 'od zer gyis blo gsal blo gros kyi pad tshal rgyas par mdzad pa'i tshul ni/ bdag nyid chen po 'dis yongs 'dzin du ma'i zhal bum las 'ongs pa'i chos
tshul zab mo'i bdud rtsi rnams brtson pa gnyis kyi snyim pas yang yang gsol zhing blo gros ro 'dzin gyis dges par myangs pas lung rtogs yon tan gyi bcud kyis rdo rje gsum
gyi sku brtas par gyur te/ mdo sngags gnyis kyis bsdus pa'i lam srol

yongs su rdzogs pa du ma zhig brgyud pa'i phreng ba zam ma chad pa las 'ongs pa/ 'khrul pa'i dri ma bral ba rje btsun sa skya pa'i gong ma lnga sogs mkhas grub kyi skyes bu
du mas thugs nyams su bstar zhing / 'chad nyan gyi gtan la phab pa'i rgyun dri ma med pa'i dbang bka'/ bshad bka'/ lung bka'/ khrid bka'/ man ngag gi bka' la sogs pa zab
cing rgya che ba'i tshul mtha' yas pas phyogs dang ris su ma bcad pa'i snod ldan gyi gdul bya blo gsal zhing don du gnyer ba'i dad 'dun can gzhal du med pa mchog dman 'bring
gsum so so'i khams dang / mos pa dang / bag la nyal mkhyen pa'i sgo nas smin cing grol ba'i lam la 'god par mdzad pa'ang / gong du rim pa ltar bshad pa de rnams yin
la/ de lta bu'i chos tshul de dag gang 'chad kyang / thos bsam gyis sgro 'dogs legs par bcad cing / bsgom pas thugs nyams su myong ba'i sgo nas stsol ba kho na dang / 'chad
tshul yang / blo chen rnams la zab rgya che/ /blo chung bzung bde go sla ba/ /de las ldog na mkhas rmongs kyi/ /slob ma dga' ba skyed mi nus/ /zhes gsungs pa ltar/ mdo
sngags gang 'chad kyang gdul bya rang rang gi khams dang / bsam pa dang / bag la nyal gyi rim pa dang mthun par ston par mdzad cing / khyad par gsang sngags zab mo'i chos
tshul rnams ni/ nyams su blang ba'i mtha'/ nyams su myong ba'i mtha'/ byin gyis brlab pa'i mtha'/ grub pa'i mtha' ste/ mtha' bzhi'i bdag nyid can dang / dbang gi chu bo
ma nub pa/ byin rlabs kyi brgyud pa ma nyams pa/ gdams

ngag gi sarga ma log pa/ mos gus kyi bsam pa tshim pa ste snyan brgyud bzhi sogs kyi sgo nas go rim ma 'chol bar dkri bar mdzad la/ thugs kyi lhag bsam kyang / dbyig gnyen
gyis/ chos sbyin nyon mongs can min pas/ /mdo sogs ji bzhin yang dag ston/ /zhes dang / bslab btus las/ chos kyi sbyin pa zang zing med/ /bsod nams 'phel ba'i rgyu yin no/
/zhes gsungs pa ltar rnyed pa dang grags pa bsgrub pa'i kun slong rnams rgyang ring du spangs te bstan pa dang sems can gyi don kho na la dgongs nas/ sku ngal dub kyi tshogs
khyad du gsod pa mdzad pa ni sku 'khor ba sogs mtshan dpe'i snang ba mngon du gyur pa'i skye bo kun gyis shes pa ltar ro/ /de mthun gsang sngags kyi zab chos bka' nub
pa rnams la thugs kyi phongs sems chen po dang / chad du nye ba dag kyang rgyun chad dogs mi bzod pa lta bu mdzad cing / zhal nas kyang chos 'di dang 'di'i bka' nub pa
de phongs po rang yin 'dug /da dung dbang dang rgyud bshad sogs rgya che ba'i rigs rnams rgyun ma nyams tsam byung na snyam spel gang thub byed bsams kyang / dus dbang gis
rgyun ring ma byung dogs pa ka 'ong gin snang bcas yang yang gsung ba thos la/ de ltar mdo rgyud man ngag dang bcas pa'i zab chos gang 'chad kyang sla bcos dang / mi 'os
pa'i ris 'gre/ rung mthun dang / rang bzo sogs kyi dri ma mtha' dag dang bral ba/ rang rang la skabs su babs pa'i thun mong dang thun mong ma yin pa sbyar 'os pa rnams
ma lus shing / mi 'os pa cung zad kyang ma lhag par chos de dang de'i brgyud pa'i rtsa ba ni 'di nas brgyud/ rten gzhi rgyud

'di yin/ rgya gzhung dang bod gzhung 'di snyed cig mchis pas de rnams babs bsgrigs nas bla mas kyang bshad/ slob mas kyang don gnyer chen po'i sgo nas mnyan te chos kyi babs
go bar byas na 'chad nyan rnal ma zhig 'ong ba yin gsungs shing / gzhan la dbang khrid sogs mdzad pa'i tshe rgyas 'bring bsdus gsum gyi gsung bshad chu 'babs ltar dang
/ dmigs pa'i gnad phra mo tshun chad kyang ma chad pa/ gong 'og ma 'dres shing / ma 'chol ba/ gsal zhing rtogs sla yid la 'jebs pa/ bka' khrid lta bu'i skabs kyang / dang
po sa bcad las je rgyas su 'gro ba ma gtogs/ sa gzhung mi mtshungs pa'i hol khongs sogs mi 'byung bar ma zad/ rang lugs gang yin rgyas shing mtha' chod par gsungs pa las/
gzhan lugs la zur mi za zhing / grub mtha' so so'i nyer mchod sgrig tshul gyi bar ma 'dres par mdzad pa sogs/ mdor na kha'u brag rdzong pa'i bla ma gong ma rnams kyi rnam
thar ji lta ba bzhin mchis shing / khyab bdag bka' 'gyur ba'i rtogs brjod las/ sku che ba'i yon tan brjod skabs su gsungs pa rnams skyabs mgon dam pa 'di nyid la yongs
su rdzogs par mnga' ba yin pas/ bdag sogs gdul bya rnams chos zhu bar bcar ba'i tshe yid dga' yal le/ shes pa spro sing nge ba'i ngang nas chos thun yun ring po ji tsam
mdzad kyang dub pa'i rnam pa cung zad kyang med cing / nged rang lta bu blo rmongs kyi rigs rnams mig phye ba ltar 'gyur ba sogs gzhan du lo brgyar sbyangs pa byas pa las/
rje'i drung du chos thun gcig nyan pa don che'o/ /rtsod pa rdo rje'i

shugs kyis log rtog gi brag ri bsnyil tshul yang / rnam 'dren dam pa de nyid ni 'jam pa'i dbyangs dngos su mchis shing / sku phreng du mar paNDi ta'i sku skye brgyud mar bzhes
pas skyes stobs kyi thugs gsal kho nas sku phreng 'dir rigs gzhung la sbyong ba gtan ma mdzad kyang / gzhung lugs du ma'i 'gal 'grel gcod pa la mkhyen rab klong du gyur
mod/ 'on kyang snyigs ma'i rang mdangs ches cher bdo ba'i skabs 'dir gdul bya'i mos ngo dang mthun par rtsod yig dang zur za'i rigs la nan tar mi dgyes shing spros pa
mi mdzad kyang / don la ni de dag kyang phul du phyin pa zhig ste/ dper mtshon na sku na phra mo'i skabs ngor pa dge slong sangs rgyas lhun grub bam/ 'dan ma rab 'byams par
grags pa'i yon tan dang rang snang can de rje bsod nams snang byed drung du byon par de gshegs pas sku zhabs nas mkha' spyod ma'i bka' khrid gnang skabs/ dge slong nas
khrid 'di'i brgyud par bco brgyad rje dang / rmor chen gnyis bzhugs pa legs sam zer bar/ de kha yin gnang bar/ a kha zer/ ci yin gsung pas/ khong dpon slob phrin las ches
pas yun bsrings te bsgom long byung med 'gro bas nyams khrid gsha' mar i 'gro zer bar/ rje'i gsung gis/ de ltar na/ sa paNDi ta dang 'phags pa rin po che'i tshod khong
gnyis kyi phrin las byis pa'i rtsed mo dang 'dra bas 'phags pa khu dbon nas brgyud pa'i khrid la khyod log rtog de ltar mdzad dam/ gsungs pas/ shin tu mad zer mchi ma 'don
bzhin du phyag mang po 'tshal ba sogs kyis mtshon/ mkhas pa su zhig zhabs drung du 'ong ba rnams

kyis dka' gnad kyi don la dogs gcod gang zhus pa rnams la mtha' chod cing don 'grel ba'i gsung gis the tshom dang / log rtog gi dri ma bsal te/ nges pa'i don la sbyor bar mdzad
pa ni dpyod ldan gzur gnas kun la mngon du gyur pa yin la/ gsum pa rtsom pa nyin mor byed pa'i 'od phreng gis bstan pa'i pad tshal rgyas par mdzad pa'i tshul ni/ tshig
rgyan gyi bstan bcos me long las/ snyan ngag dam pa'i rgyan 'di ni/ /bskal pa'i bar du gnas par 'gyur/ /zhes gsungs pa ltar/ rtsom pa po tshad ldan gyis bskrun pa'i bstan
bcos rnams ni/ ma 'ongs pa ji srid bstan pa gnas kyi bar de srid du rgyun ma nyams par gnas pas bstan pa yun ring du mi nub pa'i rgyu dang / mkhas pas yang dag sbyar
ba yi/ /ngag ni ngag gi 'dod 'jor bshad/ /ces gsungs pa ltar/ bla ma rgyal ba sras dang bcas pa'i sku gsung thugs kyi yon tan brjod pa dang / rgyal ba'i bka' dri ma med pa
dag gi dgongs don gsal ba'i phyir dgos sogs chos lnga ldan las brtsams te 'phags yul gyi gnas lnga rig ba'i paNDi ta chen po rnams la grags pa ltar sdeb sbyor gyi gtsug
lag dang mthun par brtsams nas/ rtsom pa kho na la brten nas lhag pa'i lha zhal ston pa dang / chos kyi gnas lugs mngon sum du mthong ba la sogs pa rang don phun sum tshogs
pa 'grub cing / don du gnyer ba gzhan dag yul mchog la ma dad pa dad pa dang / dad pa rnams phyir zhing 'phel bar 'gyur ba dang / mdo rgyud bstan bcos dang bcas pa'i
dgongs don bde blag tu rtogs nas gzhan la'ang tshul bzhin

du ston nus pa'i spobs pa dge ba sogs gzhan don 'bad med du 'byung ba'i 'dod 'jor yang bshad cing / yang sdom gsum rab dbye las/ mkhas rnams dga' ba'i sdeb sbyor ni/ /blun
po rnams kyis go dka' bas/ /tshigs gi sbyor ba spangs nas kyang / /kun gyis go bar bya phyir bshad/ /ces gsungs pa ltar/ sgra dang / sdeb sbyor dang / snyan ngag dang / ming
gi mngon brjod/ tshig gi rgyan la sogs pa rnams ni rig pa'i gnas lnga la mkhas pa'i skye bo dag gi 'jug ngogs yin kyang / de las gzhan don gnyer blo dman pa dag la phan
pa'i rngo mi thogs pas mkhas blun thun mong ba'i blo gros kyis dpyad byar 'os pa'i chos ni snyigs ma'i dus 'dir phan yon gyi sgo nas gzhan las khyad par du 'phags par
'khums la/ de ltar na bstan pa rin po che rgyun ring du chags pa'i slad dang / don gnyer yongs la phan pa'i thugs bskyed zla med pas nye bar drangs te legs par gsungs pa'i
bstan bcos tshig don 'brel chags shing kun gyi blo yul du 'jebs par 'char ba'i rtsom pa ni thub pa'i bstan pa 'dzin pa'i rgyu tshogs bla na med pa ste/ de lta bus phan
'bras phul du byung ba thams cad kyang bdag cag gi rnam 'dren dam pa 'di'i rmad du byung ba'i thugs bskyed dang / dri ma med pa'i mkhyen rab zung 'jug gi chu gter chen pos
nye bar bskrun pa'i legs bshad phan bde padmo'i gnyen du gyur pa 'di dag la gnas pa gzhir bcas kyang / sngon gyi yi ge rnying pa rnams 'phel rgyas la dgongs/ gsung rtsom
gyi rigs kyang cher ma mdzad cing / mdzad pa rnams kyang gab dkrugs dang 'don mi bde ba sogs bsal bar mdzad cing /

ngo bo rgyas su 'gro ba las mdor bsdu gang thub byas pa la mi dgyes shing / so so'i blo dang mthun par bka' rtsom mdzad pa rnams smos pa 'di/ dpal dus kyi 'khor lo'i brgyud
'debs bu'i kha skong bcas/ tshe dbang bla ma zhi khro dang / gso rig rgyud bzhi'i lung gi brgyud 'debs/ gsung ngag dang / 'jigs byed dbang brgyud lugs gsum/ smar khrid tshems
bu lugs/ nA ro mkha' spyod/ gur zhal rnams kyi brgyud 'debs tshar chen gyis mdzad pa'i kha skong / sgrol ma'i gsol 'debs/ rmor chen rdo rje 'chang gi mchog sprul myur
pheb dang / yab rje rdo rje 'chang ratna'i mtshan can/ bco brgyad gdung khyab bdag mtshan can/ ngor chen bkra shis lhun grub/ bsam yas sa phug chos rje kun dga' tshul
khrims/ khams ston sangs rgyas rgya mtsho/ bla ma lcags zam pa rnams kyi gsol 'debs dang / rje nyid kyi 'khrungs rabs dang / rnam thar gsol 'debs/ sku bstod brtan bzhugs
bcas sum cu rtsa grangs tsam/ yang chos rgyal yab sras/ zhwa dmar sprul sku/ ngos mched/ ma bsod nams dpal gyi dbang mo rnams la gsungs pa'i bden tshig /bla ma yi dam chos
srung thams cad kyi bris 'bur 'dod gsol dang / mchod rdzas zhal byang sogs sdom nyi shu brgal tsam/ yi ge'i ma mo la spel ba'i 'gur ma gsum/ sor 'brang bsnyen thabs/ khyung
khra'i sgrub thabs gnyis/ khyung nag /sgrol dkar/ rdo rje sems dpa'/ dbyangs can dmar mo'i gsang sgrub/ sme brtsegs dud ka /bgegs mthar byed rnams kyi sgrub thabs/ dza
bhir dang /

mnga' ris rig 'dzin chen po nas brgyud pa'i tshe sgrub/ rig byed ma'i byin rlabs kyi gsal byed/ dus 'khor sgrub dkyil/ zhi ba'i sbyin sreg /de'i dkyil 'khor tshon tho/ dri
med sA chog gi thig rtsa/ rje btsun rdo rje rnal 'byor ma'i sgrub thabs tshigs bcad lhug /dkyil chog /sbyin sreg /mtshams tho bskyed chog dang / cha gsum nag 'gros/ rdzogs
chen snying thig /khrid kyi zin bris/ rdo rje nag po chen po zhal bzhi pa'i bstod pa dang / gtor mdos zung 'brel/ sngags drug phyag drug gi zin bris/ rnam sras gtor bsngo/
gtor bskul 'og min bde chen ma'i kha skong zangs gri skor gsum dang / sku lngar tshigs bcad/ rdo rje shugs ldan/ me sna lha btsan/ she'u grong gzhis bdag /she'u grong
rgyal po rnams kyi gsol kha/ ras chen dpal 'byor bzang po nas brgyud pa'i 'pho ba/ gong sa mchod yon la zhabs brtan 'bul skabs zhal bzhes zhu ba'i legs bshad/ sgra mdo pA
Na'i cho ga'i bsdus don gsung rtsom 'phro can sogs te de dag kyang brjod bya'i don rgya che zhing / rjod byed kyi tshig brling ba/ 'gal 'brel gyi rnam dbye phyed pa/ mkhas
blun kun gyi rnar snyan zhing gzung bde ba sogs/ gsung gi gsang ba bsam gyis mi khyab pas 'doms par mdzad pa kho na ste bsdebs legs rtsom pa'i phreng bas kyang bstan
'gro yongs la phan bde'i dpal ster bar mdzad pa zhig go /de ltar sku tshe ril por bstan pa'i rtsa lag 'chad nyan la rtag 'grus su bka' drin bskyangs pas spyi bye brag gi
bstan 'gror phan bde spel ba'i byed po bstan 'dzin gyi skyes chen duu ma dang / gsung gi gsang ba

'dzin pa'i zhal slob nam mkha'i skar tshogs lta bu mchis pa de dag re re nas 'bri ba ga la langs/ 'on kyang gdul bya rnams kyi dad pa'i gsos su rags rim tsam smos na/ 'dzam
gling bstan pa'i mnga' bdag rgyal dbang rdo rje 'chang chen po'i rgyal tshab 'khrul pa'i dri ma zad par spangs shing mtha' dbus bstan 'gro'i nyer 'tsho bla na med pa de
mo rin po che ngag dbang 'jam dpal bde legs rgya mtsho/ bdag cag gi drin can rtsa ba'i bla ma dam pa snyigs dus bstan pa'i nyi ma thar rtse rdo rje 'chang nam mkha'i mtshan
can/ ris med 'gro ba'i 'dren pa 'jam mgon dpal ldan chos skyong / e waM mkhas pa'i dbang po 'jam dbyangs chos kyi bla ma sangs rgyas ye shes/ zab don nor bu'i bang mdzod
brag rtsa rdo rje 'chang blo gsal bstan 'dzin rgya mtsho/ byang chub sems dpa' sems dpa' chen po shar chen chos kyi rje rin chen mi 'gyur rgyal mtshan/ kho bo cag mched/
gzhon nu nyid nas mkhas grub kyi rnam thar bdag gir bzhes pas rdo rje 'chang de nyid kyi thugs sras gces spras su mdzad cing bsngags pa'i me tog yang yang 'thor bar mdzad
pa bco brgyad gdung rin po che dga' chen khyab bdag snying po/ lce rigs mkhas grub dam pa'i rgyud las byon pa bco brgyad bla brang gi da lta'i zhal ngo gnyis/ grub dbang
thang stong rgyal po'i gdung 'dzin gcung ri bo che pa sku mched/ blo bzang stobs ldan dpal 'byor dang / ngag dbang yang grags/ mthu stobs dbang phyug khams ston sangs
rgyas rgya mtsho sogs mdo khams khul gyi bla ma mkhas grub du ma dang / kun mkhyen bkra shis rnam rgyal gyi gdan sa pa bod

'brug chos rje mkhyen rab ngag dbang blo gsal phun tshogs dang / chos grwa chen po nA lendra'i bla ma slob dpon du ma/ paNDi ta shAkya mchog ldan gyi rgyal tshab rtse gdong
sprul pa'i sku mkhyen rab bstan 'dzin lhun grub/ mkhas dbang dam pa gzims phug sprul pa'i sku blo bzang bstan 'dzin mgon po/ nyams rtogs klong gyur gzhi dgon mkhan chen
bsod nams dpal bzang / 'dar grong mkhan chen mkhyen pa'i dbang phyug ngag dbang shes rab/ nyams rtogs nus pa mthar phyin bla ma dam pa rnams la mos gus kho nas grol ba rig
'dzin skal bzang rnam grol/ sgrub pa'i rgyal mtshan 'dzin zhing sa lam gyi rtogs pa mngon du gyur pa rdzong ri rab 'byams pa byams pa kun dga' phrin las skal bzang bstan
'dzin/ gling smad zhabs drung phun tshogs bkra shis sogs gsang phu ne'u thog dang 'bras yul skyed tshal gyi bla ma slob dpon du ma/ snyan brgyud zab mo'i mdzod 'dzin rdo
rje 'dzin pa bsod nams snang byed dang / bsod nams rin chen/ kun dga' dpal 'byor sogs bkra shis chos sde'i slob dpon du ma/ rab byung mkhan po bzod pa 'od zer/ bka' 'gyur
ba chen po sangs rgyas rgyal mtshan/ sa phug grub dbang kun dga' tshul khrims/ dge slong bsam gtan rgyal mtshan/ nA ro'i rnam sprul 'brug pa thams cad mkhyen pa/ paNDi
ta karma chos kyi 'byung gnas/ rgyal sras mchog gi sprul sku blo bzang 'jigs med/ zhi lha sprul pa'i sku 'phags pa dge legs rgyal mtshan/ rngog gi gdung 'dzin nyan po khu
dbon/ zur sprul pa'i sku phrin las blo ldan rgya mtsho/ se bo sprul sku lhun grub phun tshogs/ gangs can mkhan rin po che

ngag dbang rab brtan/ 'phyong rgyas ri bo bde chen gyi mkhan chen bstan 'dzin rgya mtsho/ pha bong kha'i mkhan chen skal bzang mchog grub/ mang ra mkhan chen blo bzang dpal
'bar/ kong po zho kha bla ma zla ba bzang po/ sgrub rnying slob dpon lhun grub rgyal po/ nyang stod pa brtse chen bla ma byams pa shes rab/ skyed tshal 'og bla ma rong pa
skyid gshongs chos rje/ 'bras gling bla ma mdo sngags chos 'phel/ bka' chen thabs mkhas rgya mtsho/ gshegs khar zab don mngon du gyur pa zhwa lu dbu byed kun spangs/ grub
mtha' ris med la mos shing lhag par rje 'di nyid la mi phyed pa'i dad pa dang ldan pa sog yul ha la shan gyi bla dpon zung 'brel tho yon dar rgyas sogs byang rigs bla
dpon mang po/ rgyal bstan spyi dang / bye brag sa ngor bstan pa'i sbyin bdag sa skyong rgyal po'i rigs su 'khrungs shing / chos rgyal mtshan don dang mthun pa bstan pa tshe
ring yab sras blon 'bangs du ma/ tshar chen rdo rje 'chang chen po'i bstan pa'i sbyin bdag 'dar pa yab sras/ bka' blon paNDi ta mdo mkhar zhabs drung tshe ring dbang rgyal/
rim gnyis zab mor rtag 'grus spo ra ba ngag dbang bstan 'dzin phun tshogs/ rje nyid kyi brtse ba chen po nas lhag par skyong zhing rnam dpyod blo gros gsal ba nam mkha'
rin chen/ sgo gsum 'dun pa chig sgril gyi bla ma dam pa'i zhabs tog la gcig tu 'grus pa 'jam dpal rgya mtsho sogs rje nyid kyi zhabs gras blo gros dang ldan pa du ma
ste/ mdor na rnam 'dren dam pa 'di nyid dang bla slob sogs 'brel ba'i skyes chen dam pa rnams dang / gsung gi gsang ba 'dzin pa'i bstan

'dzin mkhas grub du ma/ bshad sgrub kyi sgo nas rgyal ba'i ring lugs spel ba'i dge 'dun gyi sde/ bstan pa'i sbyin bdag rgyal blon sogs skal ldan gyi gdul bya bsam gyis mi khyab
pa bskrun par mdzad pa'i rigs can de rnams las/ rab dang phul du gyur pa rnams kyis ni snyigs dus su bstan 'gro spyi dang bye brag la dgos 'dod kyi char ci'ang 'bebs
shing / de las zhan pa rnams kyis la las rgyal ba'i bstan pa dang mthun pa'i 'chad nyan dang / la las sgom sgrub/ yang mthar gyur pa rnams kyang dge ba'i bag chags bzang
pos dus 'das te/ mdor na rdo rje 'chang chen po de nyid mthong thos dran reg tsam gyis kyang mngon mtho dang nges legs la bkod pa'i rnam par thar pa'ang bsam gyis mi khyab
bo/ /de dag gi don bsdu na/ mdo rgyud man ngag rig gnas 'chad la mkhas/ /lung rig 'gal 'brel rtsod dang legs bshad brtsams/ /ris med grub mtha'i bstan 'dzin rgya mtsho
bskrun/ /gnas gsar 'jam mgon mkhas pa'i mdzad pa yin/ /zhes so// ! spyi don gsum pa mthar gzugs sku chos dbyings su bsdu ba'i tshul bstan cing / dgongs rdzogs kyi rim pa
dang phrin las kyi rgyun ji ltar spel tshul la/ gzugs sku chos dbyings su bsdus tshul dang / dgongs rdzogs spel tshul gnyis las/ dang po ni/ bdag cag lha dang bcas pa'i
'gro ba yongs kyi skyabs mgon dam pa 'di nyid dgung grangs nga bdun du pheb pa lcags pho 'brug lo yan chad du bstan 'gro'i don rlabs po che mdzad pa rnams la thugs dgyes
shing / snyigs dus bstan 'gro spyi bye brag gi nyams

chag gso dka' ba rnams la cung zad nges par 'byung ba dang / zhing 'di'i sku dngos kyis gdul bya re zhig de tsam gyis rdzogs nas/ zhing khams rgya che ba gzhan gyi don mdzad
par dus la babs pa na de lta'i snang tshul ston par bzhed de/ de'ang 'di lo sku dkyil sngar las lhag par dwangs shing / chos 'chad sogs la thugs spro ba ltar mdzad/ spyan
cung zad mi gsal ba'i rnam pas phyag dpe yi ge phra ba rnams mi gzigs pa la/ thugs rje chen po'i mig 'byed kyi gdams pas gzhan la phan pa dga' mo byung ste/ kho bo rang
la cher ma phan par 'dug /mig gis dpe cha ma mthong na de khas rtsal rdzogs pa yin/ da rang tshe ring bar dga' rgyu med ces sogs thugs nges 'byung gi rnam pa kho nar mdzad/
myos ldan zhes pa sa yos lo zla ba bcu gcig pa'i nang phyag mdzod 'jam dpal rgya mtsho shin tu bro 'tshal skabs gsung 'phros kyi lhongs su/ da lam sku zhabs zhabs pad
brtan ring shi'ang mi 'gyod tshul zhus par/ skyag re la/ a khyod de 'dra byas pas mi 'ong / gnas gsar ba gdung gis 'dzin yang da cha gdung ni med/ nga shi na skye ba rtsad
gcod 'dra'ang byed dgos gsungs / tshe dbang stong rtsa zhig nan tan chen pos mdzad pas bro 'tshal ba las myur du grol/ skabs gseng gsung gi lhongs su snyan brgyud kyi
bstan pa nyag phra tshul gsungs shing / da ni skye ba 'dra byung yang gsang sngags gsar rnying gi zab chos 'di rnams zhu sa'ang dkon po 'ong ba 'dra zhes dang / thar rtse
rdo rje 'chang de nyid sa lugs kyi bstan 'dzin 'gran med/ ha cang gi sku nar son pa

zhig min kyang shing khyi lor zhing gzhan du gshegs pa dang / ngor chen dpal ldan chos skyong slar yang mdo khams su pheb ste bstan 'gro'i don chen mdzad bzhed de'ang sa yos
lor bar chad du song ba dang / 'khon rigs 'dzin pa nged rang gi nu bo rgyan mchog de me glang lor tshe mthar ma phyin zhing / de dag gi sngon du bco brgyad gdung rin po
che mkhas grub dam pa myur du 'byung nye de'ang glo bur du gshegs shing / sa skya pa'i gdung nyag phra ba sogs rang lugs la shin tu ya nga ba'i skabs de dag gsungs pa dang
chab cig /da ni rang re sa skya pa'i re bar kho bo kho na las med tshul sogs thugs ngal gyi rnam pa dpag med mdzad/ de lta'i skabs/ lha ldan du gsung chos kyi snyan gsan
phul ba zhal gyis bzhes pa rnams kyang phal cher rdzogs par mdzad/ sde pa sku tshar yang nyin par gzhung zhabs kyi thugs brel stabs gnang ma thub kyang / nub mo zab chos
kyi rigs kyang stsal/ bod phrug chos rje sogs 'dus pa nyung shas la bi ma snying thig gi dbang lung rnams stsal skabs/ nub cig 'od gsal gyi ngang du 'ja' tshon kha dog
lnga ldan zhig nam mkha'i dbyings nas sku mdun bar thal ler zug cing / de la cher gyis gzigs pas thugs bde stong gi ngang du cham gyis song ba zhig byung gsungs/ lha ldan
du thugs rje chen po rgyal po lugs kyi sku gsum snying po'i don khrid gnang skabs/ kho bo'i rmi lam du stag rtse rgya ra yin snyam pa'i khang pa dang lha khang nged rang
gi khri sogs ji lta ba bzhin 'dug par nged rang khang pa'i phyir 'khod kyang rtsig pa sogs la sgrib g.yogs med par zang thal gyis mthong zhing /

khri'i steng na yod snyam par de la ched du bltas pas thugs rje chen po zhal bcu gcig pa'i sku shin tu gsal ba thog tshad ma zhig bzhugs par mthong zhing / de kha la nub phyogs
nas 'ja' kha dog lnga pa zhig thal gyis byung ste khri'i steng du zug pa dang dran med du song ba lta bu'i ngang du cung zad lus pa dang gnyid sad pa zhig byung gsungs/
zhabs phyi rnams kyis ci yin nam zhus pas/ khrid bshad pa 'di'i bag chags yin nam gsungs/ blo gsal rab rgyas kyis gsung ngag ma thob pa la yi mug skyes tshul zhus pa'i
lan du/ sngon 'phags pa rin po che'i skabs su lam 'bras mdzo 'gros mar grags pa byung ba'i lo rgyus kyang yod pas dga' mo thob 'gro zhes gsungs na'ang / 'di lo lan cig
gsung las/ da rang lam 'bras shig mi byed pa 'dra gsungs pas zhabs phyi rnams kyi blor sku'i ltem babs sku 'khrugs lta bur song ba de khar dgongs pa yin nam bsam pa ma gtogs
zhabs pad mi brtan pa'i dogs pa ma shar/ da lo bsam yas mdo sde mchod pa'i skabs nged rang nas zhu yig phul khongs su/ rwa tshar thun mong ma yin pa'i 'jigs byed bcu
gsum ma'i sgrub dkyil la dogs zhu phul ba'i bka' lan dang chab cig /'di nas g.yar phul 'jam dbyangs sangs rgyas rin chen gyi bka' 'bum pod bcas stsal ba ni dus 'dir bka'
shog pheb pa'i tha ma yin no/ /'phags sder bzhugs skabs snga dro nub phyogs su 'ja' zug pa dang / spyir 'di lo char dkon kyang 'phags sder bzhugs ring char che ba dang /
lhag par chibs bsgyur gnang skabs skyi chu glo bur du rgyas

shing chu thon ma khad drag char shin tu che ba sogs kyi 'tshubs lhong dang / rmor dgon du chibs bsgyur gnang res kyi bye la'i rtse nas dgon par ma phebs bar bya rog gnyis
zan slong ba'i tshul gyis 'ongs pa'ang 'di lo ma byung bas/ bka' las/ da lo rmor pa'i pheb bsu'ang ma byung gsungs/ lha ldan du bzhugs skabs shig kyang 'di lo bya rog 'di
'gyang du song ba zhig 'dug ces gsungs/ rmor dgon du pheb 'phral tsam la sbus ri'i ri rgyud thal mar ngur ba dang me 'bar gyi rnam pa yang yang brgyugs shing rmor gyi rgyab
rir 'ja' btud mar zug pa/ bkra shis chos sder dpal mgon zhal gyi gtor chen 'gyel ba/ mgon khang gi ka ba khrag 'dzag ma'i thad nas lcam gnyis chag pa/ phyi rten gyi mgon
khyi smyo zhing shi ba/ yar klung khul du srod la nam langs pa lta bu'i snang ba shar ba/ yul khams byings la'ang than pa che zhing zla 'dzin nyi 'dzin mang ba/ dpal
sa skya'i lam 'bras lha khang theg chen pho brang gi ga ya dha ra'i bum chu'i snod gas nas chu zegs stobs che zhing kha shin tu dma' ba sogs mi dge ba'i mtshan ma mtha' dag
spungs pa ltar gyur kyang / sku khams ni sngar las lhag par dwangs shing / zhal mdangs sogs kyang shin tu legs pa bcas ltos bcas tshang mar dogs gnad tsam yang ma shar/
tshes bdun tsam nas sngar gyi smug po'i bsnyun gzhi de cung zad 'phar ba'i rnam pa byung yang bsnyung gsol ma zhus par gsang ba kho na mdzad cing / rgyun du'ang bsnyun
gzhi de ltar 'byung ba'ang rgyu rkyen nges pa can la mi ltos shing / dwangs bskyed kyang 'phrod gzhes sogs la cher mi

ltos pa sogs phal pa'i blo yul las 'das pa zhig 'ong 'dug pa de kha yin khul gyi rmor em ji lhun grub dar rgyas nas gsol sman 'bul ba sogs sngar rgyun bzhin byas 'dug kyang
/ dwangs bskyed cher ma byung bar/ stag rtse em ji 'phral 'bod gnang ba'i 'phrod gzhes rnams kyang 'dod pa bzhin dang bzhes mdzad/ chos sde sogs dgon pa phan tshun rnams
su zhabs brtan sku rim bsgrub rgyu 'phral rdzong dang / rmor rang du'ang sgrol 'don dang bskang ba 'dzugs pa sogs mdzad/ tshes bcu'i nyin rdo rje phreng ba'i lugs kyi sa
thig bskor bar thur 'dzugs kyi phyogs 'tshol mdzad de 'di nas brtsis pa'i phyogs kyang lugs 'di ltar yin 'dug ces brda sprod dang / rig 'dzin skal bzang rnam grol/ zhabs
'bring pa dge slong ngag dbang 'jam dbyangs/ blo gsal rab rgyas bcas la chos rje sa paN gyis mdzad pa'i lam sbas bshad kyi lung stsal ba gsung chos kyi tha ma yin/ tshes
bcu gcig bcu gnyis sogs su spyan nam mkha' la gzigs nas gsung gleng ci'ang mi mdzad par yun ring bzhugs pa lan mang por mdzad/ tshes bcu bzhi'i nub mo nas bsnyun gyi rnam
pa ci'ang med cing nyin par mnal gyi rnam pa yod tsam byung / tshes bcu drug nyin gzims chung 'di tshad pa che gshis nang shar mar spos shig gsungs pa bzhin sku chas rnams
rags tsam bsdus nas der bzhugs gdan 'jags/ de'i nyin zhal mdangs cung ngan par zhabs 'bring pa sbyin pa rgya mtshos phyag dbang zhus skabs mchi ma bton par/ zhal 'dzum
mdangs dang bcas mchi ma 'don mi dgos/

dga' mo 'ong 'gro zhes sems bso mdzad/ de'i mjug tsam du phyag mdzod 'jam dpal nas kyang de ring sku khams cung zad zhan pa ltar snang bas bdag sogs mgon med rnams la brtse
bar dgongs te zhabs pad brtan par bzhugs dgos zhes mchi ma 'don zhing zhus par/ zhal 'dzum dang bcas te/ de 'dra'i skyag re chung ba byed mi dgos/ grub thob gong ma'i gsung
las/ nga 'chi bas mi 'jigs skye bas 'jigs/ /skye ba las kyi rjes su 'brangs/ /zhes gsungs pas/ spyir 'chi ba 'di skye 'phags kun gyi lam po che yin pas 'jigs rgyu med/
'chi ba gcig pos mi chog skye ba len dgos/ /de la rang dbang thob pa zhig med na 'jigs pa yin mod/ 'on kyang kho bo cag lta bu dam pa gong ma khyad par can de rnams kyi
rigs su skyes/ bla ma mtshan nyid dang ldan pa du mas rjes su bzung / bsam pa rnyed nas da bar chos kyi bya ba ma gtogs mi dge ba'i las ni ma bgyis/ mi lus mi 'thob pa'i
don med/ skye ba 'dra 'ong shas che bas rtsad chod/ dpe cha dbang rdzas rnams ma bor bar gyis/ bu chung dang khyed rang gnyis gcig la gcig dgos pa 'ong bas sngar lugs bzhin
du mthun pa gyis zhes sogs bka' slob rgyas par stsal/ lar sku tsha nam mkha' rin chen 'di la dus rgyun du bu chung zhes 'bod par mdzad cing / 'di nga'i yab rgyal po de'i
skye ba 'khrul med yin/ chos sgor zhugs na bla ma nga rang las kyang lhag pa zhig 'ong tshod dang / yang na khyim so zhig zin pa legs 'dra'ang / sde pa nor 'dzin dbang
pos thugs snang ci'ang mi snang zhes yang yang bka' pheb pa'ang

ma 'ongs pa mkhyen pa'i gsung kho nar nges/ phyag 'dzod gzims chung phyir thon pa dang / blo gsal rab rgyas la mdangs rmi lam du cung ri bo che ba'i grwa rigs du mas snga phyi
bar gsum gyi lugs gnyis kyi gtam du ma gleng ba zhig byung gsungs bar/ de ci lags zhus pas/ ci yin mi shes zhes sba bar mdzad/ de nas btags grol dang mgul gab rnams phud
nas dbu thog tu thogs gsungs pa bzhin dbu thog tu btags/ thugs ka'i thad der ltos dang zhes gsungs par sku 'ching bkrol nas bltas pas sngar dang mi 'dra ba ni gang yang
mi 'dug /rjes su byas tshe dbyar dus su song ba dang thugs dam la bzhugs gshis sgul skyod ma thub dogs na bza' srab pa dang sku 'ching 'grol ched du sems zhes gleng /
de nas nyi ma nub par nye ba na dgong thun gyi mkha' spyod dbang mo'i thugs dam nan tan stsal/ blo gsal rab rgyas kyis ljags bzlas ha cang mang na sku rlung skye shas kha
zhus pas/ de kha byed gsung / de nas bzhugs gdan srab mo zhig gi steng du na bza' sku 'gags sku g.yogs rkyang pa dang bcas/ dgung lo nga bdun bzhes pa lcags 'brug zla ba
drug pa'i tshes bcu drug gi srod 'khor snga cha tsam nas zhal shar du gzigs/ sku drang por bsrang / zhabs skyil krung / phyag mnyam gzhag gi ngang nas/ rgyal yum rdo rje
btsun mo'i nye lam la brten nas kun rdzob gzugs sku'i bkod pa don dam chos sku'i dbyings su snyoms par zhugs so/ /de nas phyag mdzod 'jam dpal gyis sngon nas zhal bzhes
bzang po stsal ba'i don bzhin spyir sangs rgyas kyi bstan pa dang / bye brag rje

btsun sa skya pa'i bstan pa rin po che/ yang sgos tshar chen chos kyi rgyal po'i snyan brgyud kyi bstan pa rin po che rnams kyi ched dang / bdag cag mgon med nyam thag rnams
kyi don du yang srid gsal dwangs myur du 'byon dgos zhes sogs kyi gsol 'debs dang / rig 'dzin skal bzang rnam grol nas kyang gong bzhin gsol ba btab pas thugs dam du bzhugs
zin pa las slar yang cer gyis gzigs pa ni de ltar bgyi'o zhes zhal gyis bzhes par nges so/ /'dir smras pa/ mi mjed 'gro la rjes chags shAkya'i rgyal/ /bsil ldan gdul
bya'i skyabs gcig pad dkar 'chang / /mkhas grub du mar rnam rol gnas gsar rje/ /mgon khyod snying nas dran no brtse bas dgongs/ /rigs rus cho 'brang ldan pa mtshan dpe'i
sku/ /zhing dul 'dzum mdzes dri zhim ngur smrig g.yo/ /deng dus mngon sum spyod yul ma gyur na/ /kyi hud rdo rje'i sku de gang du gshegs/ /shes bya'i gnas kun 'doms pa dpal
gyi mgur/ /'jam zhing snyan pa'i dbyangs kyis blang dor ston/ /deng dus cha tsam thos par ma gyur na/ /kyi hud thar 'dod lam mkhan su yis byed/ /mkha' khyab rgyal ba
kun dang ro gcig thugs/ /lnga bdo'i 'gro la thugs rje'i gter 'chang ba/ /deng dus gzhan du g.yel ba'i tshul ston na/ /kyi hud gdul bya khrel bar ma gyur grang / /skye rgu'i
phan bde'i rgyal bstan dar ba'i gzhi/ /thub pa'i rgyal tshab bstan 'dzin la rag na/ /gangs khrod mkhas grub du ma gzhan du gshegs/ /yang dag bstan pa'i rgyun 'di ci 'drar
'gyur/ /khyad par rdo rje 'chang dngos sa skya pa'i/ /yang zab bstan pa'i nying khu kha'u pa'i/ /slob

bshad chos kyi 'byung gnas gzhan du gshegs/ /bdag sogs rjes 'jug skal bzang zad 'dir skyo/ /mgon khyod gang 'dul 'gro ba'i don mdzad phyir/ /ris med dam pa'i zhal gyi bcud
gsol zhing / /sku gsung thugs rten smin grol nyer mkho'i chas/ /da lta grangs med so sor skyo ba 'phel/ /mnga' ris dbus gtsang khams sogs grangs med 'gror/ /'dzum zhal snyan
gsung brtse ba'i thugs 'chang ba/ /da ni yongs rdzogs dor nas gzhan du gshegs/ /dag pa'i zhing na 'gro don 'phel gyur te/ /sngon tshe 'khrul zad grags pa rgyal mtshan
la/ /bde ba can du spyan 'dren bkod pa'i tshe/ /ma dag zhing la rjes brtse'i gsung byon yang / /mgon khyod thugs kyi 'dzin gtong 'gyur ram ci/ /'on kyang 'di lta'i gnas
skabs mi zad pa/ /rnam 'dren dam pa'i skyon du mi 'tshal gyi/ /thog med 'khor bar las nyon khur ldan pa/ /skal dman bdag sogs rnams kyi skyon du mchis/ /gang gi brtse chen
gsung las 'di skad du/ /'khor 'das chos kun sems kyi cho 'phrul te/ /zung 'jug brjod bral don gyi bla ma zhes/ /legs par gdams 'di kho na ngal bsor thob/ /des na deng nas
byang chub ma thob bar/ /dus gsum dge tshogs mchod sprin rgya mtshor 'bul/ /nam yang 'du 'bral med par rjes bzung nas/ /gdod ma'i mgon po'i 'dzum zhal myur mthong shog
/de nub zla khyim dang 'brel ba'i 'ja' sprin phra mo mang pos khengs shing / de nas bzung nyin kun nam mkha' g.ya' dag pa dang / mtshan kun char rgyun chen pos sa gzhi brlan
par byas so/ /de nas

zhabs phyi rnams nas sku gdung rin po che bzhugs pa'i gnas dang nye skor kun tu du chom sogs kyi sgra med pa dang / sku mdun du mchod tshogs rgyas par bstar ba'i bkod pa bgyis
te/ de 'phral rgyal tshab rin po cher thugs dam gsal 'debs zhu rten/ jo shAkya rnam pa gnyis la brgya mchod snyan shal/ dgon phan tshun gyi zhabs brtan bsgrub rgyu kun
rig sogs su bsgyur ba/ bkra shis chos sde nas mchod 'bul ba 'bod pa sogs bgyis te/ thugs dam ma grol bar sku gdung rin po che'i sku mdun du rig 'dzin skal bzang rnam grol
nas lam zab mo bla ma'i rnal 'byor dang 'brel ba'i mchod 'bul la brtson par mdzad/ de'i tshe zhal dkyil sngar las lhag par dwangs shing / dkar mdangs che ba/ spyan zim
bur bzhugs pa lta bu/ zhal gyi mchu sgros sogs cung zad tsam yang ma nyams par bzhugs pa las/ tshes bcu dgu'i tho rengs 'ur sgra shin tu che ba dang bcas dri bsung phun
sum tshogs pas gzims khang gi nang gang ba sogs ya mtshan gyi ltas du ma dang chab cig sku gdung rin po che nas byang sems dkar dmar 'dres pa shangs bug g.yon nas mtho gang
tsam babs shing dbu cung zad dud nyams dang bcas thugs dam grol ba na/ sku gdung rin po che la ga bur sogs dri bzang gi chus sku khrus gsol zhing / dri bzang pos sbags
pa'i lha rdzas kyi na bzas mngon par bklubs te/ gnam sa bar gsum gyi rgyan phun sum tshogs shing / mchod tshogs rgya mtsho'i dbus su longs spyod rdzogs sku'i cha byad kyis
bzhugs su gsol/ de nyin chos sde'i grwa pa rnams kyang slebs 'phral nas bzung rim bzhin rnam 'dren dam pa de nyid dgyes mdzad

rdo rje'i dkyil 'khor gyi gtso bor bzhengs pa la mchod pa'i phyir sta gon dngos gzhi bdag 'jug len pa bcas bsgrubs/ 'du khang du rmor pa dang 'phags sde tshogs yongs bcas kyis
kun rig sgrub mchod dang / bla ma mchod pa sogs bgyis/ phyogs 'dus dang gnyug mar gnas pa'i tshogs la gdung mjal kyang btang / tshes nyer gnyis mkha' 'gro 'du ba'i dus
khyad par can la tsandan dang a ka ru sogs dri bzang gi ljon shing phung por spungs pa'i dbus su bla ma kye rdo rje lha dgu'i dkyil 'khor du gsal btab ste mchod tshogs
rgya mtshor bcas pa'i dbus su zhugs la zhen pa na/ thog mar sku gdung rin po che gdan 'dren pa'i skabs char zim bu sa sbangs pa tsam me tog gi tshul du babs shing / cho ga
tshugs pa dang zhugs phul ba'i tshe sprin rnams dwangs pa'i nam mkha' g.ya' dang bral ba'i ngos su 'ja' tshon kha dog sna lnga'i gur dang / rtsibs kyi rnam pa dang / g.yung
drung dang / dga' 'khyil/ chos 'byung sogs dang / mchod pa'i rnam pa lta bu bsam gyis mi khyab pa cho ga ma rdzogs bar du rgyun mi 'chad par byung zhing / cho ga rdzogs
pa'i shis brjod kyi tshe char zim bu sngar ltar babs so/ /nyer lnga'i nyin gdung khang zhal phye ba na/ gdung rus la ba~M yig mang po dang / hU~M yig dang / dga' 'khyil
sogs shin tu gsal bar byon shing bu slob rnams la dad rten du bskur ba 'ga' zhig la lha sku'ang ci rigs byon zhes gleng zhing / blo gsal rab rgyas la rdo rje 'chang de
nyid zhal bzhugs skabs stsal ba'i tshems shig yod par de snga ring bsrel phra mo las med kyang zhing khams

brjes nas ring bsrel mang po dang / ba~M yig li khri'i mdangs ldan zhig kyang byon zhes gleng / gdung sol dang spur thal rnams la sAtstsha btab ste bzhugs gnas khang bu brtsegs
pa'i mchod rten ring bsrel gyi snying po can mtshan nyid dang ldan pa zhig smon dga' rin chen bsam gtan gling du bzhengs shing / rab tu gnas pa'ang grub par bgyis so/
/de dag gi don bsdu na/ zhing 'dir bstan 'gro'i don mang lhun grub nas/ /rtag mtha' sel zhing gzhan don dgongs pa'i tshe/ /ngo mtshar bcas gshegs mchog sprul zhal bzhes
mdzad/ /gnas gsar 'jam mgon bla ma'i gshegs tshul yin/ /zhes so/ /gnyis pa ni/ bshad ma thag pa de rnams dang / gzhan yang 'di lo nged rang nas rnam 'dren dam pa de nyid
kyi sku drin gsob pa'i ched dang / 'di kha'i sde bstan pa gdung brgyud bcas kyi rim gror dmigs/ snron zla'i zla mjug tsam nas bzung rwa tshar thun mong ma yin pa'i lugs
ltar dpal rdo rje 'jigs byed bcu gsum ma'i dkyil 'khor sgrub mchod brgya tshar grangs gsog ste chu stod zla mjug bar la ci 'grub bgyid skabs yin pas/ de dang dus mtshungs
zhing khams brjes 'dug pas na dgongs rdzogs kyi rnam pa 'dra mo byung 'dug cing / de nas ma 'gyangs par gro bzhin phur sgrub kyi skabs 'di kha'i shar phyogs brag chung gi
ri'i bye ma la bzang ngan brtag dpyad byed srol yod pa ltar/ sngon du chu sprel gro bzhin tshes gsum gyi tho rangs de thad nas ri brag duu ma tsam zhig pas rkyen byas/
chu bya sa ga'i bar ri bkra ngan pa kho nar yod cing / khyad par rmor dgon nas mchod dpon

'jam dbyangs mchog grub 'di khar ched rdzong byas pa bzhin lo de'i gro bzhin tshes bcu skor la 'byor nyin rgan rabs kyis dran ma myong ba'i ri ltas shin tu ngan pa zhig 'dug
pas sems blong blong po'i mu nas phur sgrub grol bstun beg tse'i chos skor sgrig skabs su da lta'i gnas tshul ngan pa thos pas 'di yin med pa'i gzi thom me ba zhig byung
zhing / de'i sang snga bar 'jam dbyangs mchog grub dang ngos phrad bgyis skabs phyag mdzod 'jam dpal gyi yi ge dang bcas sku gsung thugs rten/ na bza' nyer spyad/ zang
zing dngos po rgya spom mtho bar bstar zhing / thugs dam gsal 'debs dang / yang srid rin po che myur pheb kyi gsol 'debs/ gzhan yang gang spyi'i bslab bya dgos tshul 'dug
pa bzhin rang ngos nas gang shes 'jam dbyangs mchog grub la gleng zhing lan 'debs kyi khongs su'ang 'thus pa dang chab cig dgongs rdzogs zhal 'debs kyi rim pa bskur zhing
/ de 'phral nged rang nas dgung zhag sgrub mchod tshul du mkha' spyod ma'i dkyil chog chag med dang / ngo mtshar rten bzhis thog drangs gtsug lag khang rnams su 'di kha
dang rje de nyid kyi zhabs phyi rnams nas bskur ba'i sna lnga'i brgya mchod/ 'dus sder mang ja/ tshes bcu drug tshes mchod nyin chos sde lho nas kun rig sgrub mchod dang
/ byang nas mkha' spyod ma'i sgrub mchod/ /'dar grong du dus rim pa rnams 'di lo snga bar bos te kye rdor sgrub mchod zhag bdun bcas 'phral sgrub bgyis shing / gzhan yang
dbus phyogs su zhabs phyi rnams nas dgongs rdzogs kyi rim pa ji ltar bgyis pa rnam bsdoms su bkod pa la/ paN chen thams cad mkhyen

gzigs chen po/ nged rang dang 'di kha'i rje btsun ma rnams/ rgyal tshab rin po che/ rdo rje brag dang smin grol gling / karma pa yab sras sogs bla chen dang sprul sku'i rigs
du ma/ chos sde khag gi bla ma slob dpon mang po/ skyabs mgon dam pa de nyid nas chos 'brel tsam gsan pas mtha' brten pa'i bla ma zhal bzhugs so cog dang / zhal slob bgres
song mang po/ ri khrod kyi sgom chen pa sogs la thugs dam gsal 'debs rten phul ba dang / mang skol rjes 'brang gi bsngo rten bcas par li sku dang gser sku/ sna tshogs
ngo bcu bdun/ sku thang legs nges lnga/ dril bu theg chen dang sder dril bsdoms bcu drug /bka' gdams gdung rten bcu gnyis/ phyag ting gras ting shag spus legs gsum/ gser
srang lnga bcas dang / de phyin dngul thog tu bsdoms pa dngul srang stong dang lnga brgya/ srang gsum/ zho gang / skar lnga/ gong sa rdo rje 'chang skal bzang rgya mtsho'i
mchod sdong sa gsum rgyan gcig dang / lha sa/ bsam yas/ khra 'brug /sa skya sogs su mchod 'bul snyan shal song ba bsdoms dngul srang lnga brgya dang brgyad cu/ zho brgyad/
bkra shis chos sde/ 'phags sde/ she'u grong / rmor dgon sogs su dgung zhag zhe dgu'i bar mang ja gnyis re dang / sku tshigs so sor kye rdor sogs cho ga rigs mi 'dra
ba du ma dang / sku tshigs bdun pa'i thog tu sgrub mchod zhag bdun re/ rab byung grwa tshang nas sku tshigs bdun la sman bla tshar re/ grong mo che/ gong dkar chos sde/ ra
ba smad/ 'phreng 'og gzhi pa/ dwags po grwa tshang / gdung phud chos 'khor/ tshong 'dus tshogs pa sogs

kyis dkyil 'khor sgrub mchod mang po/ dbus gtsang gi sa dgon gtsor gyur gyi dgon khag shin tu mang bar mang skol nyin 'khyongs nas sbyor sbrel bar ci rigs/ yar 'phyong khul
gyi dgon sde che phra phal che bar mang skol sbyor sbrel tshar gnyis/ yar klung khul gyi chos sde che phra phal mo cher ser tshogs gnad 'gro'i khyad chos sde so sor bteg
pa'i mang ja lnga dang bzhes thug re/ gsol ba yon spyi 'bul sogs gzabs rgyas/ lha ldan smon lam chen mo dang dpal gsang phu ne'u thog tu mang skol sne gzhag bcas sgrub pa'i
dgos cha sdom dngul srang stong dang brgyad brgya bdun/ zho dgu/ skar phyed brgyad bcas bsgrubs/ de nas bkra shis chos sder bod 'brug chos rjes gdung rus kyi cho ga sngon
du 'gro ba can gyi gdung tsha dri med kyi snying po can dang / gzhan yang sangs rgyas byang sems rtsa ba gsum gyi snang brnyan phon che spar du btab/ gro bzhin zla nang
der 'di nas dbus su dgongs rdzogs zhal 'debs 'bul ba dang mang skol do dam par bsod nams don chen ched mngags pa 'khor gdong du/ gdung rus thum po gcig 'di khar pheb
pa bzhin nged rang nas sAtstsha dri med kyi snying po can stong dang / chos grwa byang bsnyen song kha shas nas rtsa gsum gyi snang brnyan rigs mi 'dra ba lnga bcu brgal
ba'i gdung tsha khri phrag lhag pa nged rang nas rab gnas bgyis te bkra shis chos sder ched rdzong dang / gser dngul spel ma'i gdung khang byang chub chen po'i mchod rten
rgyab mtho bcu drug pa phra phul gyis phyug pa dang / gser zangs las grub pa'i rje de nyid kyi 'dra sku sku tshad ma gnyis rgyal tshab rin po cher gsol btab bzhin lha ldan
'dod dpal du zla ba bdun pa'i tshes nyer lnga nas

bzo grwa tshugs pa'i 'dod dpal sku tshab blo bzang dpal 'bar gyis 'dzugs ston dang / karma shag /ge ra yab yum sras bcas nas sgang ston/ chos sde bla brang nas grol ston sogs
shin tu rgyas par bsgrubs pa'i zla ba bcu gnyis pa'i tshes dguu la chos sder gdan drangs shing / mgon khang steng du thog 'phar dang sgo 'phyor gsar rgyag gi ar po sogs
dang tshon rtsi ar zhal rnams legs par bsgrubs te/ der sku rten 'dra sku rin po che gser zangs las grub pa khri rgyab na bza' nyer spyad dang bcas pa dang / mkhan chen
gzhon nu blo gros/ rmor chen chos kyi rgyal po/ skyabs mgon dam pa de nyid bcas kyis dgongs rdzogs su srung 'khor brag rdzong ma'i bla brgyud chos sde rang gi tshogs 'don
dkyus bzhin la/ mdo khams bla chen sangs rgyas rgya mtshor rmor chen rdo rje 'chang las gsan bzhes ma thub pa'i nag po chen po'i chos skor mtha' klas pa gsan gshis zhal
skong gi tshul du bzhugs pa'i brgyud pa sum cu so lnga'i sku brnyan la rdo rje 'chang mi tshad tsam dang / gzhan rnams byis pa lo brgyad las cung chung tsam sman 'dam las
grub pa/ 'jim pa dang bzo/ lag cha byin rlabs sogs kyang rung bar bgyis shing / sku sha na bza' kun la grang gser gyi byibs byugs kyis gser zangs 'dra cog dang / gsung rten
bstan 'gyur rin po che sde dge'i spar ma shin tu spus gtsang ba bzang gos kyi gdong dar/ kun dga' ra ba dang bcas pa/ thugs rten la'ang sa chog nas bzung ste bum gter/
bang mdzod bca' ba/ dri med rnam pa gnyis kyi cho ga dang srog shing 'dzugs chog /sAtstsha sgrub chog sogs nas rab tu gnas pa'i bar rnams bod

'brug chos rje dang rig 'dzin skal bzang rnam grol sogs dri med kyi dbang lung thob cing / gzhi tshul khrims la gnas pa du mas legs par bsgrubs shing / de dag gi nang bzhugs
la rje nyid kyi gdung tsha dri med kyi snying po can stong tsho brgal ba/ bre nang du thugs dam gyi snying po nA ro mkha' spyod kyi snang brnyan li ser las grub pa khyad
'phags/ bdud rtsi ril bu las grub pa'i dgyes pa rdo rje'i sku brnyan sogs du ma dang / seng khrir bsil ba tshal gyi rdo nag las grub pa'i nag po chen po'i snang brnyan/
bang mdzod du rje de nyid kyi thugs dam rten rgyal chen rnam sras kyi sku sogs rtsa gsum gyi snang brnyan bsam gyis mi khyab pa/ gsung rten rtsa rgyud brtag gnyis/ lam 'bras
rdo rje'i tshig rkang / 'jam sdud bzang gsum/ yum rgyas 'bring bsdus gsum sogs mdo sngags kyi glegs bam du ma/ gsung ngag bla brgyud sogs dbu zhabs bar gsum gyi gzungs
gzhug chos sku'i ring bsrel phon che ba/ kun la thugs dgongs rdzogs pa dang mchog sprul myur 'byon gyi 'dod gsol spel tshig sbyar ba dri bzang gis legs par byugs shing
na bza' ser po sha stag gis spras pa/ sku gdung sku bal sogs byin rten skor la de bzhin gshegs pa gser thub dang / shAkya'i rgyal po/ shA ri'i bu sogs kyi ring bsrel mang
po/ chos kyi rgyal po 'phags pa rin po che'i tshems yid bzhin gyi nor bu khungs btsun/ rig 'dzin shrI sidha'i dbu skyes sogs dbu skyes dang / tshems phreng mang po/ thams
cad mkhyen pa dkon mchog lhun grub/ mkhan chen gzhon nu'i mtshan can/ skyabs mgon dam pa de nyid bcas kyi

snam sbyar tshang ma re/ rje nyid kyi dbu rgyan/ dar dpyangs/ phyag phreng sogs gzungs dang nang gzhug bsam gyis mi khyab pa bzhugs pa ni zhib par dkar chag zur gsal yod pa
de bzhin dang / de ltar rten bzhengs lag len rnams bab chol ma yin par shin tu rung bar bsgrubs shing / thugs rten la bzhugs khri/ snyan shal/ sku mdun du dkar shel gyi
spyod pa sogs ngo mtshar ba/ bla brgyud rnams la bzang gos kyi sku ber sogs na bza' dang / sku mdun du zhal dkar stegs bcas/ rdor dril/ gnam rgyan bla re/ dngul gyi maNDal/
dngul gyi mchod kong zhag bco lnga tsam 'khyongs pa sogs mchod rdzas du ma dang bcas pa'i dbus na bzhugs pa'i steng du/ gser zangs kyi ganydzi ra spus legs nang du spyi
sgos kyi gzungs mang po dang bcas pa rnams la/ dpal kye rdo rje dang / byang gter thugs sgrub phur pa sogs kyi sgo nas rab tu gnas pa'ang lan grangs du ma'i bar du legs
par bsgrubs pa'o/ /de dag la rgyu song rags rim bkod par/ mchod rten dang 'dra sku gnyis kyi sku rgyur zangs khal nyi shu rtsa drug dang nyag bco brgyad/ sgo khyim nang
gi thub dbang gi sku rgyur rang byung zangs 'degs nyag bco brgyad/ gser thur 'degs kyi srang lnga bcu tham pa/ dngul lhad med srang lnga brgya dang drug cu re lnga/ maNDal
dang / mchod kong dril bar dngul lhad med srang brgyad cu gya bdun/ sol ba/ shing / star bu/ btsod dang / dngul chu/ bzo rigs pa'i phog yon sogs bsdoms par dngul srang
brgya dang lnga bcu/ 'dod dpal sku tshab gnyis dang bzo rig 'ul mi bcas par grol ston du song bar bsdoms

dngul srang brgya dang bzhi bcu zhe lnga/ rgyal tshab rin po che sogs lha ldan zhabs pad chen por legs 'bul la dngul srang sum brgya dang bco lnga zho bzhi/ bla brgyud rnams
kyi zhal gser na bza' dang bcas par grangs gser thur srang bcu gcig dang zho brgyad/ bzhugs 'bol la zangs btul ma thur srang bdun/ shing rtsi sogs bsdoms par mtshal srang
dgu bcu go lnga/ gser shog che chung bsdoms khri bam gcig dang / stong bam gsum/ rtsi tshon dgos 'tshams bcas/ yar klung du gzungs 'bul rab gnas snga rting gi yon dang
/ dngul bzo pa/ shing bzo ba/ ri mo ba bcas kyi yon sogs bsdoms dngul srang nyis brgya brgyad cu/ zho dgu/ skar phyed brgyad dang / gzungs 'bul skor gyi dgos cha che phra
rmor dgon dang chos sde sogs su gzungs 'bul rab gnas bzo ba sogs la lto chas nar mar bcas song zhing / na bza' mchod rdzas sogs la bzang gos sna tshogs kha nyis brgya dang
dgu bcu go lnga/ ling yug bcu/ bla bre bzhi/ a la cag yug bzhi bcas song ba dang / bkra shis chos sde'i lam 'bras lha khang brgyud pa'i kha skong du sku 'dra sku tshad
ma/ dbu zhwa/ sku ber/ sku pang / rdor dril sogs nyer spyad khri rgyab/ bla bre dang bcas pa/ 'phags sder yang gong mtshungs dang / rmor dgon du rje de nyid kyi sku/ mgon
po'i bla brgyud rnams dang zhe mtshungs khri rgyab yol na bza' dang bcas pa/ bsam gtan chos gling dang rab brtan dgon gsar gnyis su rmor chen rdo rje 'chang dang skyabs
mgon de nyid bcas kyi sku brnyan khru gang tsam na bza' dang bcas pa/

bya sa lha khang gi gtsang khang byang mar sku brnyan rnams la zhig gsos/ tshon rtsi/ zhal gser/ spyan 'byed rnams bgyis shing / gtso bo gsum la snam sbyar/ byang sems bzhi
la stod g.yogs/ smad g.yogs/ khro bo gnyis la stod g.yogs/ smad g.yogs/ stag sham/ so sor mdzod btags dang / bsod btags rnying ma'i snyan shal/ ka ba gnyis la bzang gos
kyi 'phan bcas bsgrubs pa'i na bza'i rgyur bzang gos sna tshogs kha brgya dang nyi shu rtsa brgyad bcas song ba/ de lta'i dngos po rnams ni skyabs mgon dam pa de nyid mthong
thos dran reg tsam gyis 'gro kun dad pa'i spu long rang dbang med par g.yos te rang rang gi bdog pa rnams mchod sprin rgya mtshor btab pa de dag log 'tshor mi 'gyur ba'i
bka' khyab mdzad pa bzhin/ yang srid du mar rgya chen smon lam gyi 'brel bas zhabs 'degs kyi rim pa la rtse gcig tu gzhol ba phyag mdzod 'jam dpal rgya mtsho nas phyag
rdzas rnams bar ma dor mi 'gyur ba'i do khur ched gnyer bgyis pa rnams dang / nye dus zhal 'debs kyi rim par yang 'di nas dngul gdung rin po cher dmigs rgya dngul srang
brgya tham pa/ phra rgyan du mo chas sna tshogs/ sgrub mchod thebs su dngul srang lnga bcu/ gos yug bzhi/ rgyal tshab rin po che nas rgya dngul rta rmig ma gnyis/ phra rgyan
du spos shel ngang sgong tsam gcig /dgongs rdzogs thebs su dngul srang lnga bcu/ bzang ja 'khor drug gnyis/ mar khal sum cu tham pa/ chab mdo nas zhi ba lha sprul pa'i
skus gser srang gang / mdzod gos ser po yug /rgya dngul rta mig ma gcig /sde dge sa dbang mchog nas rgya

dngul rta rmig ma gcig /karma shag nas rgya dngul rta rmig ma gcig dang TaM srang lnga bcu/ sde pa zhal ngo lhan rgyas kyis na bza' phon che ba/ phra rgyan du a sgor g.yu hril
che ba cha/ bkra shis mthong smon nas lcam kun skyid mas thod rgyan spus legs 'tsho bcas cha tshang / spor ba yab sras nas/ gser thur zho bdun/ dngul srang drug /phra
rgyan du pad 'dab che ba legs pa gcig /rin spungs pa'i pad 'dab tu grags pa g.yu gru dkar dmar las grub pa'i pad 'dab chung ngu spus legs gcig bcas dang / gzhan yang bkra
shis chos sde/ 'phags sde/ rmor/ she'u grong / gdung phud chos 'khor/ bsam yas rab byung grwa tshang pa sogs/ chos sde khag spyi sger dang / gtsang dbus khams gsum gyi
bla dpon/ grwa rigs/ sbyin bdag /zhal slob/ dad ldan du mas dgongs rdzogs mchod 'bul dang dngul gdung sogs kyi thebs rgya cher phul ba rnams dang bcas rnam dkar gyi bgyi
ba rlabs po che de dag grub par gyur to/ /dge rgyun sbyor 'jags skor la lo bstar sku mchod chen mo'i skabs bkra shis chos sder kye rdor sgrub mchod zhag bdun/ 'di nas grong
mo cher kye rdor sgrub mchod dngos sta bcas nyin bzhi gtong rgyur dngul srang drug cu re gsum sbyar bar/ phyag mdzod 'jam dpal gyis bla brang gsol phog thog nas nas 'dar
khal sum brgya drug cu/ blo gsal rab rgyas nas dus chen nyin mang ja re gtong thebs nas 'dar khal bcu/ rdzong ri dpon slob nas gser sbyangs zho bzhi byung ba grong chen
pas 'brur bsgyur te khal drug cu bcas/ dngul 'bru de thog nas gong

gi sgrub mchod de zhag bdun/ 'phags sder mkha' spyod ma'i cho ga nyin 'khyongs/ gzhan yang rmor dgon bsam gtan chos gling / rab brtan dgon gsar/ shing mang dgon/ grwa phu dgon
gsar bcas la bla mchod nyin 'khyongs re/ de thams cad la zla ba byung ngo cog gi tshes bcu drug la bla mchod tshar re/ bsam yas rab byung grwa tshang du lo bstar sku
mchod nyin bla ma gsang ba 'dus pa'i tshes bcu tshar re gtong rgyu bcas ji srid bar chad med 'ong ba'i thebs su zhing 'bru dngul rnams yul babs dang bstun par sbyar zhing
/ rab byung grwa tshang du gu ru mtshan brgyad kyi sku thang grwa mtshungs dgu tshar gcig gsar bzhengs kyi sbyor 'jags byas 'dug go /nged rang nas gong du bshad pa ltar
dgung zhag zhe dgu'i bar la mkha' spyod ma'i sindhU ra'i dkyil 'khor sgrub mchod bgyis skabs bdag bum gyi sngags bsdoms oM gsum ma drug brgya re dang / rje de nyid kyi sku
bstod shwa lo ka gcig phreng 'khor/ sku bstod rgyas pa dang mchog sprul myur pheb kyi gsol 'debs nged rang nas bgyis pa de tshar re bcas bsgrubs shing / lcags 'brug 'jigs
byed sgrub mchod brgya tshar grangs gsog 'phros lcags sbrul dpyid dbyar gyi khongs su grub par bgyid skabs kyang gsol 'debs kyi rim pa gong ji lta ba bzhin dang / sgrub
mchod la skyabs 'gro/ yig brgya/ uShNI Sha rnams nyis stong chig brgya/ bdag bum bsdoms rtsa sngags chig 'bum chig khri chig stong bdun brgya/ snying po nye snying gnyis
khri re/ 'khor rnams kyi sngags chig khri/ 'jigs byed tshogs brgya bcas bgyis shing / skyabs mgon de nyid gshegs pa nas

bzung srod/ tho rengs/ nyin bar sogs btang snyoms su sdod skabs sems la skyo shas dang / khyad par da ni rje btsun gong ma'i thugs dam chag med kyi rim pa kha gso ba rnams
kyang zhu yul shin tu dkon snyam pa'i 'dun pa dung dung lhang lhang bcas re zhig gi bar la kha 'don dge sbyor rtag 'grus su gyur kyang chos dred can kho la ni gting nas nges
'byung ma skyes pa'i rtags kyis rim pas je lod du gyur kyang / cung zad bgyis pa rnams rtsa ba'i bla ma dam pa bka' drin can rnams kyi dgongs rdzogs su dmigs khul dang
/ khyad par rje de nyid kyi dus chen dang bstun 'jigs byed bcu gsum ma'i rdul tshon gyi dkyil 'khor sgrub mchod zhag bzhi'i khongs ya ma rA dza bzhi stong brgal ba dang
/ rje de nyid kyi gsol 'debs bzhi brgya lhag tsam bgyis shing / dkyil 'khor mchod pa'i yo byad rgyas pa dang / dus chen nyin dpal sa skya'i lha khang chen mo'i mthil g.yab
gtsug lag khang na nged rang nas gsar bzhengs rdo rje 'chang de nyid kyi 'dra sku sku tshad lhag tsam/ dbu zhwa/ na bza'/ phyag phreng / phyag cha/ mchod pa'i yo byad
bcas rnam 'dren dam pa de nyid kyi nyer spyod ngo ma kha shas kyis spras te bzhugs pa'i drung du mchod me zhal zas 'bul ba dang / gzhan yang gong gi gsung gi bdud rtsi cung
zad myong skal du gyur pa rnams bstan 'gro'i ched so so'i skal ba dang / mthun par spel ci thub dang / rje btsun sa skya pa'i bstan pa'i rtsa ba 'khon rigs spel dgos pa'i
bka' stsal sogs ngal ba mtha' dag dang du blangs te dpal ldan bla ma dam pa'i dgongs rdzogs su stob khul yin kyang bka' drin gyi cha tsam yang gzhal bar

dka' bas/ skye ba dang tshe rabs thams cad du bla ma dam pa'i zhabs drung du skyes te/ rnam kun don yod kyi bgyi bas thugs kyi dgongs pa yongs su rdzogs pa zhig byin gyis brlab
tu gsol/ de dag gi don bsdu na/ tshogs gnyis zung 'jug snang ba 'gog med du/ /shar bas sku gsung thugs rten dge rgyun bcas/ /mi nyams dbyar mtsho lta bur rgyas par mdzad/
/gnas gsar 'jam mgon kun bzang thugs bskyed yin/ /zhes so/ /de ltar bdag cag gi rnam 'dren dam pa de nyid ni/ re zhig gangs ljongs lnga bdo'i 'gro ba rnams bsod nams
zad pa dang / gdul bya'i dbang gis zhing khams gzhan du gshegs pa'i tshul bstan mod kyang / mchog gi sprul pa'i sku myur du 'byon par zhal gyis bzhes shing / der ma zad
rang gi dad pas ma bslus na dngos nyams rmi lam sogs su'ang da lta'i sku phreng 'di nyid kyi rnam pa ji lta ba bzhin du pheb nas rjes su 'dzin pa zhig ste/ bka' 'bangs kyi
tha shal za nyal 'chag pa kho bo la'ang / sngon du rang lo nyer gnyis skabs rmi ltas ngo mtshar can de bzhin gyur pa dang / zhing khams brjes nas lcags 'brug khrums zla'i
tshes gsum tho rengs khar rmi ltas su gnas gsar rdo rje 'chang dpon g.yog tshang ma sa skya'i bla brang phun tshogs gling gi dbang khang na bzhugs 'dug par nged rang
nas mjal te/ lha khang rtse'i ga ya dha ra'i bum chu'i snod la skyon byung tshul de zhus song bar skyon med 'gro gsungs shing / rje nyid la dgongs rdzogs 'bul rten yin snyam
pa'i khyad gos kho na phon che ba 'bul nyams dang / zhabs gras sbyin pa rgya mtsho yin snyam pa zhig gis yig brgya mtshal tham

ma zhig gtad nas/ rje bla ma bsnyun skabs pad dkar sprul sku'i lung bstan de 'di yin zer bar/ kha phye nas bltas pas tshigs bcad kha shas 'dug kyang gam la ma zin/ rnam 'dren
dam pa'i yang srid rin po che e waM chos ldan gyi zhabs phyi zhig la nges par pheb rgyu yin zer ba dang / gong sa rdo rje 'chang skal bzang rgya mtsho'i mchog sprul rin
po che'i skor yang rags tsam yod pa zhig byung ba dang / yang skabs shig rmis ltas su phun tshogs gling gi dbang khang na gnas gsar rdo rje 'chang bzhugs te maNDal tshom
bu du ma bkod pa zhig gi mthar mchod gtor bshams nas nged rang la phur pa'i dbang sngar ma thob pa zhig stsal nyams dang / gzhan yang rmis ltas su rnam 'dren dam pa de
nyid yang yang pheb ste rje btsun sa skya ba'i zab chos kha shas la bskyar chos stsol ba dang / sku'i rnam 'gyur zhi khro du ma'i sgo nas lugs gnyis kyi blang dor stsol ba
sogs shar yang / nog lkog shal bdag 'dra la ni brjed ngas gti thom kho na las med pas thams cad gam la ma zin no/ /gzhan yang zhal slob thugs gtsigs che grwas sogs skal
ldan 'ga' re la'ang rjes su bzung ba'i mtshan ma ngo mtshar can byung yod 'gro'ang / da lta go thos cher ma byung zhing / de gras 'dar grong mkhan chen ngag dbang shes rab
kyi mnal ltas la/ mkhan chen nyid rje'i drung nas gtsang la 'byon nye ba'i skabs rje de nyid zhal shar gzigs bzhugs 'bol ha cang mi mtho ba zhig gi khar bzhugs pa gur
gyi mgon po'i skur gyur nas nub phyogs su gzigs pa dang / khong rang nas grong chen du mkha' spyod ma'i khrid 'chad skabs ngom shod phug mo

che'i mdun gyi spang ri de na yar rje bla ma na bza' gzabs 'phyor gyis pheb pa'i phyag na dar phon dang / rdor dril spus legs shig bsnams te pheb pa'i rjes su mkhan chen rang
yang 'byon kyin 'dug pa la phyir bltas su gzigs te/ rdor dril de gnang ba na dges tshor chen po byung ba dang / grong chen gdan sa 'dzin dgos kyi sne sbyor 'ong rgyu'i
snga dro'i mnal ltas su rnam 'dren dam pa de nyid mdun gyi nam mkhar bzhugs te gdung ba'i dbyangs lhang lhang gsung ba snyam byed pa sogs mnal ltas ngo mtshar can kha re
byung 'dug pa dang / yang rdzong ri rab 'byams pa phrin las la zhal bzhugs skabs rmi ltas su/ rje 'di grong chen bla brang phu'i gzims chung na bzhugs nas bka' chos shig
gnang rgyu yin snyam pa la/ gzims chung mdo na chos zhu ba tshogs pa'i khrod du byon te/ spyi bo nas rkang mthil gyi bar la bsrung ba 'dra ba zhig dang mnyam du sdom 'dra
ba'i sems can gsum gnang ba khyur mid byas pa zhig dang / nged rang nas rnam thar zin bris shog dril ston rgyur bskur ba'i zhag gsum tsam nas rdzong ri bla brang gi nub
sgo'i thad kyi bar snang la rje de nyid khri steng du zhal shar gzigs dang / de 'og dge 'dun kha shas bcas 'dug par bzang spyod yan lag bdun pa'i shwa lo ka re re la bskul
mtshams re yod pa bskul bar gnang ba zhig shar 'dug pa bcas/ tshul de lta bu'i sgo nas kyang gdul bya rnams rjes su 'dzin par mdzad de/ de ltar bdag cag gi drin can rtsa
ba'i bla ma dam pa dpal gnas gsar ba chen po 'jam mgon bla ma thams cad mkhyen pa ngag dbang kun dga' legs pa'i 'byung gnas theg mchog bstan

pa'i rgyal mtshan dpal bzang po bka' drin mtshungs pa ma mchis pa'i zhal snga nas kyi rnam par thar pa tshur mthong byis pa'i snang ngor shar ba re zhig de tsam mo/ /'dir smras
pa/ ngag gi dbang phyug 'gro kun dga' mdzad phyir/ /legs pa'i 'byung gnas rgyal dang rgyal ba'i sras/ /theg mchog bstan pa'i rgyal mtshan mkhas dang grub/ /dpal 'byor
bzang po sgyur rgyal la sogs pa/ /sna tshogs sprul pas zhing khams mu med par/ /de snyed gsung gis gang 'dul chos 'khor bskor/ /spros kun nyer zhi thabs mkhas brtse chen
thugs/ /gting dpag dka' ba'i yon tan phrin las sogs/ /gnas gsar 'jam mgon bla ma'i ngo mtshar gyi/ /rtogs pa brjod pa cha shas re re yang / /bdag 'dra so skyes brjod pa
gad mo'i gnas/ /de dang de 'dra'i skyes chen rnams kyis dgongs/ /'on kyang gser gyi ri la gnas bcas pa'i/ /srog chags rin chen mdog tu snang ba ltar/ /chung ngu'i dus nas
dam pa'i mgon des bskyangs/ /smin grol chos kyi dga' ston ci yang stsal/ /de la brten nas rang gi mthong ba dang / /dad ldan slob bu 'ga' yis gleng ba rnams/ /cung zad
smra ba'i spobs pa thob 'di yang / /rje btsun bla ma'i drin las gzhan du ci/ /'on kyang thog med 'khor bar las nyon gyi/ /bag chags kyis bsgribs don tshig 'gal 'khrul cha/
/mkha' mnyam 'gro ba'i sdig dang lhan cig tu/ /'dren mchog bla ma'i spyan sngar mthol lo bshags/ /rgyal kun yon tan brjod pa'i bsod nams las/ /bla ma'i rnam thar lan gcig

brjod khyad 'phags/ /mdo rgyud bstan bcos kun las bsngags pa bzhin/ /'dir 'bad dge tshogs byang chub chen por bsngo/ /de ltar gnas gsar 'jam mgon bla ma yi/ /rtogs brjod ngo
mtshar rab 'byams 'di brtsams tshe/ /bstan pa'i bdag po ston mchog 'khrungs pa sogs/ /bstan rtsis nyung ngu'i rnam gzhag ci zhe na/ /'di la mkhas pa'i bzhed pa mang na
yang / /rang lugs rgya gar rgyal po yongs grags 'gas/ /mnga' 'bangs bu lon mdzod nor gyis sbyangs te/ /zong gsar spyod pa nas bzung lo brtsi ba/ /'di yi khungs ni lugs chen
zhes bya las/ /g.yul bstan 'og tu nyis stong dga' byed 'og /brgyad brgya zhes sogs bshad cing de yi don/ /rtsod dus rgyal po skya seng mched lnga'i gcen/ /g.yul bstan
gyis bcos nyis stong nye ba'i tshe/ /bcom ldan shAkya'i rgyal po sa 'brug bltams/ /brgyad cu bzhes pa me phag lo la gshegs/ /de nas brgya dang so bdun lon pa na/ /dga' byed
byung zhes rtog ge 'bar bar bshad/ /des na slob dpon bsod nams rtse mo dang / /'jam mgon bla ma sa skya paNDi tas/ /'di la brten nas bstan rtsis rtsom par bzhed/ /thub
dbang mya ngan 'das nas sum stong dang / /chig brgya re drug shing pho khyi yi lo/ /'khon ston chen po dkon mchog rgyal po 'khrungs/ /bzhi bcu chu glang dpal ldan sa skya
btab/ /re dgu chu rta lo la zhi bar gshegs/ /'khon ston nga dgu chu sprel sa chen 'khrungs/ /re bdun sa stag gshegs te nga dgu'i lo/ /lcags pho rta la dpal chen 'od po
'khrungs/ /nga bzhi chu phag gshegs de so lnga pa/ /shing 'brug zang tsha bsod nams rgyal mtshan

'khrungs/ /nga drug sa phag gshegs te nga lnga pa/ /sa pho khyi la ye shes 'byung gnas 'khrungs/ /so bdun shing khyir gshegs te nyer lnga pa/ /chu khyir bla chen bzang po dpal
pa 'khrungs/ /mgon de drug cu rtsa gsum shing byir gshegs/ /de las gdung rabs mang du 'phel ba las/ /bla brang rin chen sgang pa'i gdung rabs ni/ /bdag nyid chen po zhe
dgu lcags khyi lo/ /don rgyal 'khrungs nas so bzhi chu lug gshegs/ /phyi lo shing sprel de sras kun rgyal 'khrungs/ /don lnga sa khyir gshegs te nga lnga pa/ /sa stag
nam rgyal 'khrungs shing don lnga pa/ /chu 'brug gshegs te zhe bdun shing byi lor/ /rdo rje 'chang dbang blo gros rgyal mtshan 'khrungs/ /nga gnyis shing yos gshegs rnams
rin sgang gdung / /de las lngas gzhon sa sbrul rdo ring pa/ /chos kyi nyi ma don drug shing sprel gshegs/ /de las nyer brgyad kyis gzhon sgo rum pa/ /me byar 'khrungs shing
re brgyad shing 'brug gshegs/ /de las brgyad kyis gzhon pa shing sbrul lor/ /sa lo 'khrungs shing zhe dgu chu sbrul gshegs/ /de las bcu bdun gyis gzhon tshar chen rje/
/chu khyir 'khrungs shing re lnga me stag gshegs/ /de las bco lngas gzhon pa me glang lor/ /bstan pa'i nyi ma sngags 'chang chen po 'khrungs/ /re brgyad shing sprel lor
gshegs mgon de las/ /drug gis gzhon pa klu sgrub chu lug lo/ /don gcig chu sbrul lor gshegs rje de las/ /gcig gis gzhon pa mkhyen brtse shing sprel lo/ /zhe lnga sa 'brug
la gshegs de nyid las/ /gnyis kyis gzhon pa me khyi bslab

gsum pa/ /nga gnyis me glang lor gshegs de nyid las/ /gcig gis gzhon pa me mo phag gi lor/ /bod mkhar yol ba rta ra chos rje gsum/ /'khrungs shing bod mkhar re gcig me phag
gshegs/ /yol pa don gsum sa phag lo la gshegs/ /rta ra chos rje don bdun chu yos lor/ /gshegs shing de las so gnyis kyis gzhon pa/ /sa lug 'jam dbyangs bsod nams dbang po
dang / /dbang phyug rab brtan 'khrungs shing bsod nams dbang / /re gsum lcags byar gshegs shing dbang rab rje/ /don brgyad me pho byi ba'i lo la gshegs/ /de las lo bzhis
gzhon pa sngags 'chang rje/ /grags blo chu phag 'khrungs shing nga lnga pa/ /me sbrul lor gshegs de las dgus gzhon pa/ /ngag dbang chos grags chu sprel bdun cu pa/ /lcags
sbrul lor gshegs de las nyer lnga yis/ /gzhon pa me bya 'jam mgon a mes zhabs/ /re gsum sa phag lor gshegs de nyid las/ /lo lngas gzhon pa chu stag zhwa lu ba/ /rin chen
bsod nams mchog grub brgyad cu'i lo/ /lcags byar gshegs shing de las lo gcig gis/ /gzhon pa chu yos khyab bdag bka' 'gyur ba/ /nga bdun sa phag lor gshegs rje de las/
/bcu bzhis gzhon pa gong sa rdo rje 'chang / /lnga pa me sbrul lor 'khrungs re drug pa/ /chu khyir gshegs shing de las nyer gcig gis/ /gzhon pa 'jam dbyangs bsod nams dbang
phyug ni/ /sa stag 'khrungs shing zhe brgyad shing glang gshegs/ /de las brgyad kyis gzhon pa sgro lung pa/ /bsod nams chos 'phel me khyi gya gsum lo/ /sa sprel

gshegs shing de las lo brgyad kyis/ /gzhon pa rdo rje 'chang dbang rmor chen rje/ /shing rtar 'khrungs shing don lnga sa sprel gshegs/ /de las gnyis kyis gzhon pa sa skya pa/
/kun dga' bkra shis me pho sprel lor 'khrungs/ /nga drug lcags mo yos kyi lo la gshegs/ /de las so lngas gzhon pa brag rtsa rje/ /lcags lug 'khrungs shing nga lnga shing
glang gshegs/ /de las bcu gsum gyis gzhon gnas gsar rje/ /shing sprel 'khrungs shing nga bdun lcags 'brug gshegs/ /de las gcig gis gzhon pa'i drin chen rje/ /rdo rje 'chang
dbang bsod nams rin chen zhabs/ /shing byar 'khrungs shing so bdun lcags byar gshegs/ /de nas lo grangs nyer gsum 'das pa yi/ /nyer bzhi shing byar kho bos 'di brtsams
so/ /des na thub dbang mya ngan 'das nas lo/ /sum stong brgyad brgya dgu bcu go brgyad 'das/ /dpal ldan sa skya btab nas drug brgya dang / /dgu bcu go gnyis 'das lo 'khrul
med yin/ /bla ma'i gdan sa gsang chen smra ba'i gnas/ /bkra shis chos sde lcags yos btab nas lo/ /brgya dang don bzhi 'das shing don lnga pa/ /sa skyong zhes pa shing
bya lo 'di'o/ /thub bstan lnga brgya phrag bcur gnas pa las/ /'bras sgrub dus kyi lnga brgya phrag drug dang / /lung dus lnga brgya phrag bdun mngon par 'das/ /lnga brgya
phrag brgyad mdo sde spyod steng nas/ /lo grangs sum brgya go brgyad 'das zin pas/ /kye ma da ni rnam dag bstan pa'i rgyun/ /mdo 'phros brgya gcig lnga brgya phrag dgu
pa/ /'dul ba'i dus

kyi lnga brgya phrag gcig ste/ /sdom pas lo grangs drug brgya gnyis gnas shing / /lnga brgya phrag bcu rtags tsam 'dzin pa bcas/ /chig stong chig brgya gnyis yod brtson 'grus
skyed/ /skye ba kun tu khyed zhal mthong ba dang / /gsung gi bdud rtsi 'thung zhing bgyi ba kun/ /bla ma dam pa mnyes pa'i rgyur gyur nas/ /rang gzhan don gnyis ma lus
mthar phyin shog /gnas skabs rgyal bstan spyi dang sa skya pa'i/ /bstan dang bstan 'dzin sbyin bdag dar ba dang / /de la brten nas gdul bya spyi bye brag /'phral yun phan
bde'i dpal la spyod par shog /rje btsun bla ma'i brtse chen byin rlabs dang / /bdag sogs gdul bya'i dad pas gsol btab mthus/ /gnas skabs mthar thug rten 'brel zab mo kun/
/mi 'gyur lhun gyis grub pa'i bkra shis shog /ces rigs dang dkyil 'khor kun gyi khyab bdag drug pa rdo rje 'chang chen gzhan ngor ngur smrig gi bla gos 'chang ba bka'
drin mnyam med gnas gsar 'jam mgon bla ma legs pa'i mtshan can gyi zhal snga nas kyi ngo mtshar rtogs brjod rags rim du bris pa 'di ni/ rnam 'dren dam pa'i zhabs 'bring lhag
bsam can blo gsal rab rgyas nas rje de nyid kyi bka' dngos su pheb pa dang / phyag mdzod 'jam dpal sogs zhal slob du ma'i ngag las thos pa rnams lo tshigs dang bcas pa
gzhir gzung zhing / gdung rus skor la yig tshang rnying ma'i khungs dang rang phyogs kyi ngag rgyun bcas bkod cing / mgon po bsod nams mchog ldan man gsung rgyun dang /
gong sa rdo rje 'chang lnga pa chen po'i rnam thar go bstun sku bltams pa dang /

/dbus su gdan drangs tshul sogs yum mchog phun tshogs sgrol mas gsungs pa bzhin btsan par byas/ rmor chen rdo rje 'chang gi rnam thar la'ang zhib tu dpyad/ bka' chos gsan tshul
rnams gsan yig nas kha bskangs/ ljags bsnyen/ chos 'chad/ bstan 'dzin gyi skyes bu bskrun pa sogs gang zin bkod cing / mya ngan 'das byung dang / dgongs rdzogs kyi skor
rnams ni rgyus yod pa bcas rnam thar thog mtha' bar gsum la zin bris zhib mo zhig phyag mdzod 'jam dpal gyis bskul ba bzhin btab 'dug pa gtso bor bzung / nged rang la
rgyus yod pa rnams dang / der ma 'thus pa rnams gzhi dgon mkhan chen bsod nams dpal bzang dang / zangs stan bla ma rdzong ri rab 'byams pa byams pa phrin las/ 'dar grong
mkhan chen ngag dbang shes rab/ ka ye rje drung skyid pa'am/ ming dngos 'jam dpal rab rgyas rnams las zin bris khul bsdus shing / bla ma gong ma rnams kyi rnam thar nas
legs cha blangs te bsgrigs khul bgyis pa 'di'ang / sa skya pa ngag dbang kun dga' blo gros sangs rgyas bstan pa'i rgyal mtshan dpal bzang po rang nyid rnam 'dren dam pa de
nyid la mi phyed pa'i dad pa thob pas 'di lta bu'i rnam par thar pa gzhan gyis sbyar ba'am/ rang nyid kyis las su bya ba gang rung zhig 'grub na ci ma rung snyam pa'i blo
yod khar rnam 'dren dam pa de nyid kyi sri zhu ba'i gtso bo 'jam dpal rgya mtsho nas gong

du bshad pa'i rnam thar zin bris 'phags sde ba'i shog dril rnams bskur ba dang lhan cig rnam thar rtsom dgos kyi bskul ma rten bcas byung don bzhin 'gyangs min legs par sbyar
ba 'di nyid kyi tshe dbu'i mchod brjod rnams brtsams pa'i nub mo rmi ltas su/ dpal sa skya'i dpon po ri'i ldebs la 'brong rgod shin tu gzi brjid can zhig 'ongs nas nged
rang la dga' ba'i rnam 'gyur gyis bltas pa'i tshe/ bsam par sngon dpal ldan a ti sha'i gzigs snang la shar ba de'ang 'di 'dra zhig yin 'dra snyam pa dang / yang nub gcig
rmi ltas su rin chen sgang gi spang gshongs na/ 'brong pho mo'i khyuu dkyil du bsdad pa sogs rnam thar 'di la rje btsun sa skya pa'i chos srung rnams shin tu 'go ba'i mtshan
ma dang / rtsom grub rgyu'i snga dro rmi ltas su srog chags kyi ra dung yid du 'ong ba zhig nged rang nas bus par chos dung dkar mo rgyang grags kyi gsung dang dbyer
med sgrog cing / rtsom grub la khad kyi yi ge'i 'du byed skabs grub dbang sgro lung pa mang thos bsod nams chos 'phel gyi dbu skra dang / bcu shad lung / 'dra sku che chung
/ a Ni drung rje btsun kun dga' bstan pa'i nyi ma'i dbu skra bcas gam du 'byor pa sogs dpyod ldan gyis bltas na gang yin shes par 'gyur ba'i dge mtshan de dag dang bcas
dpal sa skya'i gzhi thog bla brang gi yang steng gzims chung shar rdo rje'i gur khang du legs bar sbyar ba 'di'i dge bas rje btsun bla ma'i bstan pa rin po che phyogs
dus

gnas skabs thams cad du dar zhing rgyas te skye rgu kun la phan bde 'byung ba'i rgyur gyur cig /sarba mangga laM/ dge'o/ dge'o/ dge'o/

